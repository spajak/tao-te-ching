<?xml version="1.0" encoding="utf-8"?>
<!DOCTYPE html>
<html xml:lang="pl" lang="pl" xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
    <title>Tao Te Ching</title>
    <meta name="author" content="Lao Tzu"/>
    <meta name="translator" content="Jarosław Zawadzki"/>
    <meta name="year" content="2004"/>
    <meta charset="utf-8"/>
    <link href="../local.css" rel="stylesheet" type="text/css"/>
</head>
<body epub:type="bodymatter">

<section epub:type="chapter" id="ch-01" title="I">
<p class="stanza">
    <span>Cokolwiek by o Nim nie mówić, istoty Tao nie da się opisać<a id="nr-1" href="#fn-1" epub:type="noteref" class="noteref">1</a>.</span><br/>
    <span>Można nadać Mu nazwę, ale nie będzie to właściwa nazwa.</span><br/>
    <span>Nicość to początek Nieba i Ziemi.</span><br/>
    <span>Byt zaś jest Matką wszystkiego stworzenia.</span><br/>
    <span>Poprzez Nicość można poznać, jak subtelne jest Tao.</span><br/>
    <span>Dzięki Bytowi można ujrzeć Jego bezmiar.</span><br/>
    <span>Oba jednocześnie się wyłoniły, a potem odrębne przyjęły nazwy.</span><br/>
    <span>Pozostały jednak równie tajemnicze.</span><br/>
    <span>Tajemnicze, a z każdym dniem jeszcze bardziej tajemnicze się stają.</span><br/>
    <span>Z nich się rodzi ogrom i subtelność.</span>
</p>
</section>

<section epub:type="chapter" id="ch-02" title="II">
<p class="stanza">
    <span>Każdy wie, że to, co jest piękne, to jest piękne.</span><br/>
    <span>Dzięki temu wiadomo, co jest brzydkie.</span><br/>
    <span>Każdy też wie, że dobre jest to, co jest dobre.</span><br/>
    <span>Stąd wiadomo, co nie jest dobre.</span><br/>
    <span>W ten sposób jednocześnie się zrodziły Byt i Nicość.</span><br/>
    <span>Tak powstaje to, co trudne i to, co łatwe;</span><br/>
    <span>długie i krótkie przedmioty nawzajem się określają, a wysokie i niskie są dla siebie miarą.</span><br/>
    <span>Tak samo też postępują mędrcy, którzy działają nie robiąc nic i nauczają nie używając słów.</span><br/>
    <span>Wszystkie rzeczy w Nim istnieją, Ono jednak nie ingeruje.</span><br/>
    <span>Tworzy, lecz nie posiada.</span><br/>
    <span>Nie polega na tym, co uczyni.</span><br/>
    <span>Nie pyszni się tym i dlatego, co uczyni, wiecznie trwa.</span>
</p>
</section>

<section epub:type="chapter" id="ch-03" title="III">
<p class="stanza">
    <span>Jeśli się nie będzie ludzi wybitnych stawiać na świeczniku, to lud nie będzie zawistny.</span><br/>
    <span>Jeśli się nie będzie cenić rzadkich dóbr, to lud nie będzie kradł.</span><br/>
    <span>Jeśli się nie będzie wystawiać na widok publiczny drogocenności, to lud nie będzie się burzył.</span><br/>
    <span>Mędrcy kierują się takimi oto zasadami: – opróżnić umysły, a napełnić brzuchy, – osłabić ducha, a wzmocnić ciało<a id="nr-2" href="#fn-2" epub:type="noteref" class="noteref">2</a>.</span><br/>
    <span>Dzięki temu lud o niczym wiedział nie będzie i niczego nie będzie pragnął.</span><br/>
    <span>Ci zaś, którzy już wiedzą, nie będą w stanie niczego zdziałać.</span><br/>
    <span>Postępować należy tak, aby niczego nie robić, a wtedy panował będzie ład.</span>
</p>
</section>

<section epub:type="chapter" id="ch-04" title="IV">
<p class="stanza">
    <span>Tao jest puste, ale zastosowań ma bez liku.</span><br/>
    <span>Ono jest jak otchłań morska.</span><br/>
    <span>Wydaje się być przodkiem wszystkiego stworzenia.</span><br/>
    <span>Przytępia to, co w nim ostre, a to, co zawiłe, rozsupłuje.</span><br/>
    <span>Blask swój przyćmiewa i łączy swój pył<a id="nr-3" href="#fn-3" epub:type="noteref" class="noteref">3</a>.</span><br/>
    <span>Niedostrzegalne, a jednak wiecznie trwa.</span><br/>
    <span>Nie wiem, skąd się wzięło, ale wydaje mi się, że istniało wcześniej niźli Stwórca<a id="nr-4" href="#fn-4" epub:type="noteref" class="noteref">4</a>.</span>
</p>
</section>

<section epub:type="chapter" id="ch-05" title="V">
<p class="stanza">
    <span>Niebo i Ziemia nie są miłosierne:</span><br/>
    <span>nie martwią się o los tego, co istnieje<a id="nr-5" href="#fn-5" epub:type="noteref" class="noteref">5</a>.</span><br/>
    <span>Święci mędrcy również nie są miłosierni:</span><br/>
    <span>nie obchodzi ich los ludzkości.</span><br/>
    <span>Przestrzeń między Niebem i Ziemią zda się być niczym miech:</span><br/>
    <span>pusta, a jednak niewyczerpana, z której za każdym podmuchem coraz więcej i więcej się rodzi.</span><br/>
    <span>Słowami nic tu nie wskóram:</span><br/>
    <span>już lepiej nie mówić nic.</span>
</p>
</section>

<section epub:type="chapter" id="ch-06" title="VI">
<p class="stanza">
    <span>Tao jest jak doliny i bóstwa, które nigdy nie przeminą<a id="nr-6" href="#fn-6" epub:type="noteref" class="noteref">6</a>.</span><br/>
    <span>Nazywam Je „tajemniczą żeńskością”, bramę wiodącą do „tajemniczej żeńskości” nazywam fundamentem Nieba i Ziemi.</span><br/>
    <span>Ono jest jak pajęczyna:</span><br/>
    <span>ledwo co istnieje; a jednak nie ma końca.</span>
</p>
</section>

<section epub:type="chapter" id="ch-07" title="VII">
<p class="stanza">
    <span>Niebo i Ziemia istnieją od dawna.</span><br/>
    <span>Tak długowieczne są dlatego, że same siebie nie tworzą: oto sekret ich żywotności.</span><br/>
    <span>Mędrcy postępują tak samo:</span><br/>
    <span>nie stawiają siebie na pierwszym miejscu, a mimo to stoją na czele;</span><br/>
    <span>nie dbają o siebie, a jednak mają za co żyć.</span><br/>
    <span>Czyż zabiegają oni wciąż o swoje?</span><br/>
    <span>Nie.</span><br/>
    <span>Dlatego też zawsze dopną swego.</span>
</p>
</section>

<section epub:type="chapter" id="ch-08" title="VIII">
<p class="stanza">
    <span>Najznakomitsi ludzie są jak woda, woda bowiem znakomicie zaspokaja potrzeby wszystkiego stworzenia:</span><br/>
    <span>nie siłuje się z nimi; przebywa w miejscach, którymi człowiek gardzi, dlatego też jest blisko Tao<a id="nr-7" href="#fn-7" epub:type="noteref" class="noteref">7</a>.</span><br/>
    <span>Ludzie tacy znakomicie potrafią wybrać sobie miejsce zamieszkania, opróżnić serca z pragnień i obdarowywać z czystej dobroci.</span><br/>
    <span>Potrafią też doskonale mówić, łatwo więc uwierzyć w ich słowa.</span><br/>
    <span>Umieją sprawnie rządzić i załatwiać różne sprawy, dlatego wiele mogą.</span><br/>
    <span>Bezbłędnie wybierają porę na swój ruch.</span><br/>
    <span>Z niczym się nie siłują i dlatego nie popełniają błędu, i nie mają czego żałować.</span>
</p>
</section>

<section epub:type="chapter" id="ch-09" title="IX">
<p class="stanza">
    <span>Co za dużo, to nie zdrowo, lepiej przerwać póki czas.</span><br/>
    <span>Ostrze często szlifowane nie będzie ci długo służyć.</span><br/>
    <span>Jeśli swój dom wypełnisz po brzegi nefrytem i złotem, nie będzie komu go strzec.</span><br/>
    <span>Jeśli zgromadzisz majątek i zbierzesz zaszczyty, sam na siebie tym nieszczęście ściągniesz.</span><br/>
    <span>Kiedy już zrobisz, co do ciebie należy, wycofaj się;</span><br/>
    <span>taka jest bowiem naturalna kolej rzeczy.</span>
</p>
</section>

<section epub:type="chapter" id="ch-10" title="X">
<p class="stanza">
    <span>Dusza ogarnia Wielką Jedność<a id="nr-8" href="#fn-8" epub:type="noteref" class="noteref">8</a>.</span><br/>
    <span>Czyż może więc się od niej odłączyć?</span><br/>
    <span>Czy, złagodniawszy, nie ingerując w naturę życia, można stać się niemowlęciem, a obmywszy się z tajemniczego światopoglądu, czy można zostać bez skazy?</span><br/>
    <span>Kochając kraj i rządząc ludem, czy można niczego nie czynić?</span><br/>
    <span>Kiedy się otwierają i zamykają Niebiosa, czy można być płochym jak kura?</span><br/>
    <span>Kiedy wszyscy są pojętni wokoło, czy można o niczym nie wiedzieć?</span><br/>
    <span>Tworzyć i pielęgnować.</span><br/>
    <span>Tworzyć, ale nie posiadać.</span><br/>
    <span>Nie polegać na tym, co się czyni.</span><br/>
    <span>Przewodzić, ale nie rządzić.</span><br/>
    <span>Oto co nazywam nieodgadnioną Mocą<a id="nr-9" href="#fn-9" epub:type="noteref" class="noteref">9</a>.</span>
</p>
</section>

<section epub:type="chapter" id="ch-11" title="XI">
<p class="stanza">
    <span>Trzynaście szprych w jedno się łączy koło;</span><br/>
    <span>dzięki pustej przestrzeni między nimi powóz się toczy.</span><br/>
    <span>Naczynie powstaje z połączenia gliny;</span><br/>
    <span>dzięki pustej przestrzeni wewnątrz ma zastosowanie.</span><br/>
    <span>Budując dom, wykuwa się okna i drzwi;</span><br/>
    <span>dzięki pustej przestrzeni można go używać.</span><br/>
    <span>Chociaż z Bytu płyną korzyści, to dzięki Nicości można ich doświadczyć.</span>
</p>
</section>

<section epub:type="chapter" id="ch-12" title="XII">
<p class="stanza">
    <span>Od nadmiaru barw traci się wzrok<a id="nr-10" href="#fn-10" epub:type="noteref" class="noteref">10</a>.</span><br/>
    <span>Od nadmiaru brzmień traci się słuch.</span><br/>
    <span>Od nadmiaru smaków traci się czucie w podniebieniu.</span><br/>
    <span>Od jazdy konnej i polowań łatwo oszaleć.</span><br/>
    <span>Przedmioty trudne do zdobycia wyrządzają krzywdę.</span><br/>
    <span>Mędrcy dbają więc o swój brzuch, a nie oko;</span><br/>
    <span>odsuwają od siebie tamto, a biorą to.</span>
</p>
</section>

<section epub:type="chapter" id="ch-13" title="XIII">
<p class="stanza">
    <span>„Zaszczyt i hańba taką samą napełniają trwogą.</span><br/>
    <span>Nieszczęście należy cenić jak siebie samego”.</span><br/>
    <span>Co to znaczy, że „zaszczyt i hańba taka samą napełniają trwogą”?</span><br/>
    <span>Otóż:</span><br/>
    <span>Zaszczyt jest jak zdobycie szczytu, hańba jest jak upadek.</span><br/>
    <span>Strach go więc zarówno osiągnąć, jak i stracić.</span><br/>
    <span>Dlatego też mówimy, że „zaszczyt i hańba taką samą napełniają trwogą”.</span><br/>
    <span>Co to znaczy, że „nieszczęście należy cenić jak siebie samego”?</span><br/>
    <span>Otóż:</span><br/>
    <span>Winą tego, że spotykają mnie nieszczęścia, jest moje istnienie<a id="nr-11" href="#fn-11" epub:type="noteref" class="noteref">11</a>.</span><br/>
    <span>Gdyby mnie nie było, jakież by mnie mogły spotkać nieszczęścia?</span><br/>
    <span>Dlatego też temu, który ceni sobie poświęcenie dla świata, można świat powierzyć.</span><br/>
    <span>Temu, kto z ochotą poświęca się światu, można świat przekazać.</span>
</p>
</section>

<section epub:type="chapter" id="ch-14" title="XIV">
<p class="stanza">
    <span>Nie da się Go zobaczyć, toteż nazywa się spokojnym;</span><br/>
    <span>nie da się Go usłyszeć, toteż nazywa się niknącym;</span><br/>
    <span>nie da się Go pochwycić, toteż nazywa się drobniutkim.</span><br/>
    <span>Tych trzech aspektów nie sposób zbadać dogłębnie, wszystkie się mieszają w jedną całość.</span><br/>
    <span>W najwyższym punkcie nie jest jasne, w najniższym nie jest mroczne.</span><br/>
    <span>Ciągnie się tajemniczo jak nić bezimienne i wraca do Nicości.</span><br/>
    <span>Oto co nazywam bezpostaciową formą, bezprzedmiotowym obrazem.</span><br/>
    <span>Nazywam Je nienamacalnym i nieokreślonym.</span><br/>
    <span>Gdy się Je spotyka, nie widzi się Jego twarzy, kiedy się za Nim idzie, nie widzi się Jego pleców.</span><br/>
    <span>Kiedy pojmie się Tao przeszłości, wiedza ta pozwoli zapanować nad tym, co dziś istnieje.</span><br/>
    <span>Znajomość pradawnego początku uważam za regułę Tao.</span>
</p>
</section>

<section epub:type="chapter" id="ch-15" title="XV">
<p class="stanza">
    <span>Starożytni mistrzowie Tao byli subtelni i posiadali tajemniczą logikę.</span><br/>
    <span>Ich głębi pojąć się nie da.</span><br/>
    <span>Tak, trudno było poznać ich głębię, ale i niełatwo opisać, jacy byli na co dzień:</span><br/>
    <span>ostrożni jak ktoś zimą przekraczający rzekę;</span><br/>
    <span>przezorni jak ktoś, kto się boi swych sąsiadów;</span><br/>
    <span>uprzejmi jak gość;</span><br/>
    <span>podatni jak topniejący lód;</span><br/>
    <span>szczerzy jak nieociosany kloc<a id="nr-12" href="#fn-12" epub:type="noteref" class="noteref">12</a>;</span><br/>
    <span>przepastni jak dolina;</span><br/>
    <span>niezorganizowani jak zmącona woda.</span><br/>
    <span>Któż mógłby się w wodach zmąconych uspokoić i z wolna zajaśnieć?</span><br/>
    <span>Któż mógłby w ciszy się poruszyć i z wolna ożyć?</span><br/>
    <span>Ci, którzy to pojmują, nie pragną sytości, a ponieważ nie pragną sytości, nie muszą się ujawniać ani tworzyć niczego nowego.</span>
</p>
</section>

<section epub:type="chapter" id="ch-16" title="XVI">
<p class="stanza">
    <span>Trzeba osiągnąć zupełną pustkę i zachować niczym nie zmącony spokój;</span><br/>
    <span>ujrzymy wtedy jak powraca wszystko, co się narodziło.</span><br/>
    <span>Mnóstwo jest bytów, a wszystkie powracają do swojego źródła.</span><br/>
    <span>Powrót do źródła nazywam uspokojeniem.</span><br/>
    <span>To właśnie nazywam powrotem do natury rzeczy.</span><br/>
    <span>Powrót do natury rzeczy zaś to nieustanność zmian.</span><br/>
    <span>Poznanie tej nieustanności nazywam zrozumieniem.</span><br/>
    <span>Niewiedza o niej zaś sprawia, że bezmyślnie powodujemy nieszczęścia.</span><br/>
    <span>Poznanie nieustanności zmian prowadzi do ogarnięcia wszystkiego.</span><br/>
    <span>Ogarnięcie wszystkiego prowadzi do równości.</span><br/>
    <span>Równość prowadzi do powszechności<a id="nr-13" href="#fn-13" epub:type="noteref" class="noteref">13</a>.</span><br/>
    <span>Powszechność prowadzi do boskości<a id="nr-14" href="#fn-14" epub:type="noteref" class="noteref">14</a>.</span><br/>
    <span>Boskość to Tao, a Tao to trwałość.</span><br/>
    <span>Żadne nam wtedy za życia nie grozi niebezpieczeństwo.</span>
</p>
</section>

<section epub:type="chapter" id="ch-17" title="XVII">
<p class="stanza">
    <span>Doskonały władca to taki, o którego istnieniu nikt nie wie<a id="nr-15" href="#fn-15" epub:type="noteref" class="noteref">15</a>.</span><br/>
    <span>Nieco gorszym od niego jest taki, który się cieszy dobrą sławą.</span><br/>
    <span>Jeszcze gorszy jest taki, którego należy się bać.</span><br/>
    <span>A jeszcze gorszy jest ten, którym się gardzi.</span><br/>
    <span>Jeśli ktoś jest nieszczery, nikt mu nie zaufa.</span><br/>
    <span>Władcy, który jest oszczędny w słowach, łatwo odnieść sukces i załatwić wiele spraw.</span><br/>
    <span>Lud mówi wtedy:</span><br/>
    <span>„Zawsze tak było. To przecież normalne”.</span>
</p>
</section>

<section epub:type="chapter" id="ch-18" title="XVIII">
<p class="stanza">
    <span>Kiedy zignorujemy wielkie Tao, pojawi się dobroduszność i etyka<a id="nr-16" href="#fn-16" epub:type="noteref" class="noteref">16</a>.</span><br/>
    <span>Kiedy pojawia się mądrość, powstają wielkie oszustwa.</span><br/>
    <span>Kiedy brak zgody w rodzinie, wymyśla się przykazania miłości.</span><br/>
    <span>Kiedy w państwie panuje chaos, pojawiają się lojalni urzędnicy.</span>
</p>
</section>

<section epub:type="chapter" id="ch-19" title="XIX">
<p class="stanza">
    <span>Porzućcie mądrość i wiedzę, a lud zyska na tym po stokroć.</span><br/>
    <span>Porzućcie dobroduszność<a id="nr-17" href="#fn-17" epub:type="noteref" class="noteref">17</a> i etykę, a ludzie znów będą się kochać.</span><br/>
    <span>Porzućcie spryt i chęć zysku, a nie będzie więcej złodziei.</span><br/>
    <span>Nie wystarczy jednak tylko to przeczytać, trzeba w zgodzie z tym postępować.</span><br/>
    <span>Ukażcie swą prostotę, bądźcie jak nieociosany kloc.</span><br/>
    <span>Mniej zabiegajcie o swoje; skromniejsze miejcie pragnienia.</span>
</p>
</section>

<section epub:type="chapter" id="ch-20" title="XX">
<p class="stanza">
    <span>Przestańcie się uczyć, a nie będziecie mieć zmartwień.</span><br/>
    <span>Czym się różni aplauz od gwizdów pogardy<a id="nr-18" href="#fn-18" epub:type="noteref" class="noteref">18</a>, a czym dobro jest inne od zła?</span><br/>
    <span>Czy muszę się bać tego, czego się wszyscy boją?</span><br/>
    <span>Takich pytań mógłbym jeszcze zadać wiele.</span><br/>
    <span>Wszyscy się cieszą, jak na pieczeniu barana albo wiosennej majówce.</span><br/>
    <span>Tylko ja siedzę cicho w kącie i nie daję znać o sobie, jak niemowlę, co się jeszcze nie uśmiecha.</span><br/>
    <span>Umęczony, nie mam dokąd wrócić.</span><br/>
    <span>Wszyscy mają w bród wszystkiego, tylko mnie na nic nigdy nie starcza.</span><br/>
    <span>Jestem głupi i o niczym nie wiem.</span><br/>
    <span>Wszyscy błyszczą, tylko ja jestem ciemny.</span><br/>
    <span>Wszyscy pałają zapałem, tylko ja jestem markotny.</span><br/>
    <span>Obojętny na wszystko jak ocean, wieczny pędziwiatr.</span><br/>
    <span>Każdy ma jakieś możliwości, tylko ja nic nie potrafię.</span><br/>
    <span>Tylko ja jestem inny, bo mnie żywi matka-natura.</span>
</p>
</section>

<section epub:type="chapter" id="ch-21" title="XXI">
<p class="stanza">
    <span>Przejawy wielkiej Mocy są niczym innym, jak tylko miernym odzwierciedleniem Tao.</span><br/>
    <span>Tao tak właściwie to jest nieokreślone i nienamacalne.</span><br/>
    <span>Nieokreślone! Nienamacalne!</span><br/>
    <span>A jednak zawiera w sobie obrazy.</span><br/>
    <span>Nieokreślone! Nienamacalne!</span><br/>
    <span>A jednak zawiera w sobie byty.</span><br/>
    <span>Niezgłębione i mroczne!</span><br/>
    <span>A jednak zawiera w sobie istotę życia: prawdziwą istotę życia.</span><br/>
    <span>Można Mu zaufać.</span><br/>
    <span>Od prawieków Jego imię wiecznie trwa, nieustannie dając początek bytom.</span><br/>
    <span>Skąd wiem jaki był początek świata?</span><br/>
    <span>A stąd.</span>
</p>
</section>

<section epub:type="chapter" id="ch-22" title="XXII">
<p class="stanza">
    <span>Co się złamie, to się zrośnie.</span><br/>
    <span>Co się pognie, to się wyprostuje.</span><br/>
    <span>Co jest głębokie, to się napełni.</span><br/>
    <span>Co się zniszczy, to się odnowi.</span><br/>
    <span>Kto mało posiada, wiele osiągnie.</span><br/>
    <span>Kto wiele posiada, temu się pomiesza w głowie.</span><br/>
    <span>Dlatego też mędrzec ogarnia Wielką Jedność i przez jej pryzmat ocenia świat.</span><br/>
    <span>Nie robi z siebie widowiska, dlatego daje się poznać.</span><br/>
    <span>Nie mówi: „Patrzcie, to ja!” dlatego jest sławny.</span><br/>
    <span>Nie chwali się swymi osiągnięciami, dlatego odnosi sukces.</span><br/>
    <span>Nie wynosi się nad innych, dlatego nie zginie.</span><br/>
    <span>Nie wdaje się w rywalizację, dlatego nikt z nim nie rywalizuje.</span><br/>
    <span>Skądże by więc to stare powiedzenie:</span><br/>
    <span>„Co się złamie, to się zrośnie” miało być czczą gadaniną.</span><br/>
    <span>Prawda jest taka, że się zrośnie.</span>
</p>
</section>

<section epub:type="chapter" id="ch-23" title="XXIII">
<p class="stanza">
    <span>Małomówność jest czymś naturalnym.</span><br/>
    <span>Wichura nie trwa przecież cały dzień.</span><br/>
    <span>Ulewny deszcz nie pada całą dobę.</span><br/>
    <span>Kto jest tego sprawcą?</span><br/>
    <span>Niebo i Ziemia.</span><br/>
    <span>Nawet Niebo i Ziemia nie mogą tak bez końca, a co dopiero człowiek.</span><br/>
    <span>Dlatego też kto postępuje, tak aby osiągnąć Tao, jednoczy się z Tao;</span><br/>
    <span>kto postępuje, tak aby osiągnąć Moc, jednoczy się z Mocą;</span><br/>
    <span>kto postępuje, tak aby stracić, jednoczy się ze zgubą.</span><br/>
    <span>Tego, który się zjednoczy z Tao, Tao wita równie radośnie;</span><br/>
    <span>tego, który się zjednoczy z Mocą,</span><br/>
    <span>Moc wita równie radośnie;</span><br/>
    <span>tego, który straci,</span><br/>
    <span>Zguba wita równie radośnie.</span><br/>
    <span>Jeśli ktoś jest nieszczery, nikt mu nie zaufa.</span>
</p>
</section>

<section epub:type="chapter" id="ch-24" title="XXIV">
<p class="stanza">
    <span>Kto się wspina na palce, nie wystoi, a kto postawi zbyt duży krok, nie dojdzie.</span><br/>
    <span>Kto sam siebie promuje, nie zabłyśnie.</span><br/>
    <span>Kto się uważa za pewniaka, nic nie znaczy.</span><br/>
    <span>Kto się przechwala, niczego nie osiągnie.</span><br/>
    <span>Kto się unosi ponad innych, długo nie zabawi.</span><br/>
    <span>Wszystko to za sprawą Tao.</span><br/>
    <span>To się nazywa: obżarstwo i pracoholizm.</span><br/>
    <span>Wszyscy tym gardzą;</span><br/>
    <span>dlatego ten, kto poznał Tao, ma to wszystko gdzieś.</span>
</p>
</section>

<section epub:type="chapter" id="ch-25" title="XXV">
<p class="stanza">
    <span>Jest takie Coś, co powstało w niewyjaśnionych okolicznościach, zanim jeszcze Niebo i Ziemia powstały.</span><br/>
    <span>Samotne i puste.</span><br/>
    <span>Niezależne i niezmienne.</span><br/>
    <span>Wszędzie coś robi i się nie obija.</span><br/>
    <span>Można by powiedzieć, że to Matka Świata.</span><br/>
    <span>Nie wiem, jak się nazywa.</span><br/>
    <span>Ja nazywam Je Tao.</span><br/>
    <span>Z braku lepszego słowa nazywam Je Wielkim.</span><br/>
    <span>O Wielkim mówię, że odchodzi;</span><br/>
    <span>o Odchodzącym mówię, że jest daleko;</span><br/>
    <span>o Dalekim mówię, że wraca.</span><br/>
    <span>Tao więc jest wielkie.</span><br/>
    <span>Niebo jest wielkie.</span><br/>
    <span>Ziemia jest wielka.</span><br/>
    <span>Człowiek<a id="nr-19" href="#fn-19" epub:type="noteref" class="noteref">19</a> również jest wielki.</span><br/>
    <span>W naszym wymiarze istnieją cztery wielkie elementy.</span><br/>
    <span>Człowiek jest jednym z nich.</span><br/>
    <span>Człowiek przestrzega zasad Ziemi,</span><br/>
    <span>Ziemia przestrzega zasad Nieba, Niebo przestrzega zasad Tao.</span><br/>
    <span>Tao przestrzega samo Siebie<a id="nr-20" href="#fn-20" epub:type="noteref" class="noteref">20</a>.</span>
</p>
</section>

<section epub:type="chapter" id="ch-26" title="XXVI">
<p class="stanza">
    <span>Ciężar jest źródłem lekkości.</span><br/>
    <span>Spokój włada zamieszaniem.</span><br/>
    <span>Dlatego też mędrcy trwają przy swym wozie;</span><br/>
    <span>choćby się piękne wkoło roztaczały widoki, nic ich nie rozproszy.</span><br/>
    <span>Czyżby więc władca olbrzymiego imperium, mógł lekceważyć sobie świat.</span><br/>
    <span>Lekceważąc, odetnie się od źródeł;</span><br/>
    <span>wprowadzając zamieszanie, utraci władzę.</span>
</p>
</section>

<section epub:type="chapter" id="ch-27" title="XXVII">
<p class="stanza">
    <span>Kto umie chodzić, nie zostawia po sobie śladów;</span><br/>
    <span>kto umie mówić, nie popełnia błędów;</span><br/>
    <span>kto umie liczyć, nie używa liczydeł;</span><br/>
    <span>kto umie zamykać, nie korzysta z kluczy i zasuw, a jednak nikt po nim nie otworzy;</span><br/>
    <span>kto umie wiązać, nie posługuje się sznurem i liną, a jednak nikt po nim nie rozwiąże.</span><br/>
    <span>Tak też mędrcy mogą zawsze zbawić lud, dlatego nikt nie zostanie odtrącony;</span><br/>
    <span>zawsze mogą uratować dobytek, dlatego nic się nie zmarnuje.</span><br/>
    <span>To się nazywa dziedzictwem jasności.</span><br/>
    <span>Dlatego też ten, który umie, jest nauczycielem tego, który nie umie, a ten, który nie umie, jest uczniem tego, który umie.</span><br/>
    <span>Jeśli nie cenimy swego nauczyciela, czy też nie szanujemy swego ucznia, choćby się nam to wydawało czymś słusznym, błądzimy potwornie.</span><br/>
    <span>To się nazywa istotnym i subtelnym.</span>
</p>
</section>

<section epub:type="chapter" id="ch-28" title="XXVIII">
<p class="stanza">
    <span>Kto, wiedząc, co znaczy męstwo, zachowuje się jak kura, jest strumykiem świata.</span><br/>
    <span>Kto jest strumykiem świata, tego Moc nie opuszcza, ktoś taki na powrót się staje niemowlakiem.</span><br/>
    <span>Kto, wiedząc, co to jasność, trzyma się ciemności, świeci przykładem dla świata.</span><br/>
    <span>Kto świeci przykładem dla świata, temu Moc nie ciąży, ktoś taki wraca do nieskończoności.</span><br/>
    <span>Kto, wiedząc, co znaczy uwielbienie, woli raczej żyć w pogardzie, jest doliną<a id="nr-21" href="#fn-21" epub:type="noteref" class="noteref">21</a> dla świata.</span><br/>
    <span>Kto jest doliną dla świata, ten ma Mocy pod dostatkiem, taki ktoś odzyskuje swą pierwotną naturę:</span><br/>
    <span>znów jest jak nieociosany kloc.</span><br/>
    <span>Z kloca tego, gdy go rozłupać, powstają naczynia, których używają mędrcy, dlatego przewodzą oni urzędnikom.</span><br/>
    <span>Kto bowiem dobrze rządzi, nie stosuje cięć.</span>
</p>
</section>

<section epub:type="chapter" id="ch-29" title="XXIX">
<p class="stanza">
    <span>Wywieraniem nacisku, trudno cokolwiek osiągnąć; sam byłem świadkiem nieudanych prób.</span><br/>
    <span>Świat jest boskim naczyniem, na które nie można wpłynąć.</span><br/>
    <span>Nie sposób go opanować.</span><br/>
    <span>Ci, którzy mają na niego wpływ, psują go.</span><br/>
    <span>Ci, którzy go opanują – tracą.</span><br/>
    <span>Stworzenia się przecież dzielą na te, które idą samodzielnie,</span><br/>
    <span>oraz na te, które podążają za tymi pierwszymi;</span><br/>
    <span>na te, które oddychają nosem, oraz na te, które oddychają ustami;</span><br/>
    <span>na te, które są silne, oraz na te, które są słabe;</span><br/>
    <span>na te, które są spokojne, oraz na te, które są niebezpieczne.</span><br/>
    <span>Mędrcy odrzucają więc nadmiar, zbytek i przesadę.</span>
</p>
</section>

<section epub:type="chapter" id="ch-30" title="XXX">
<p class="stanza">
    <span>Ten, kto władcy służy dobrą radą, radą zgodną z Tao, nie ucieka się do przemocy.</span><br/>
    <span>Przemoc często przemoc rodzi.</span><br/>
    <span>Cierniste tylko krzaki wyrosną, tam gdzie stały wojska.</span><br/>
    <span>Po wielkiej wojnie chude nastają lata.</span><br/>
    <span>Znawca osiąga swój cel i na tym poprzestaje; nie śmie dalej rosnąć w siłę.</span><br/>
    <span>Osiąga swój cel, ale się nim nie pyszni;</span><br/>
    <span>osiąga swój cel, ale nie idzie po trupach;</span><br/>
    <span>osiąga swój cel, ale obca mu duma.</span><br/>
    <span>Osiąga swój cel, bo nic nie może na to poradzić;</span><br/>
    <span>osiąga swój cel bez wysiłku.</span><br/>
    <span>Kto ma mocną pozycję, znaczy, że jest stary, a to się kłóci z Tao.</span><br/>
    <span>Kto się zaś kłóci z Tao, tego koniec bliski.</span>
</p>
</section>

<section epub:type="chapter" id="ch-31" title="XXXI">
<p class="stanza">
    <span>Wspaniała broń nie wróży nic dobrego, nikt jej nie cierpi;</span><br/>
    <span>dlatego nie stosuje jej ten, kto pojął Tao.</span><br/>
    <span>W czas pokoju człowiek szlachetny ceni sobie lewą stronę, w czas wojny zaś ceni stronę prawą.</span><br/>
    <span>Broń nie wróży nic dobrego, to nie jest narzędzie godne szlachetnej osoby.</span><br/>
    <span>Szlachetny używa jej tylko wtedy, gdy naprawdę musi, uważając jednak spokój za rzecz najważniejszą.</span><br/>
    <span>Zwycięstwo nie jest dla niego powodem do chwały:</span><br/>
    <span>miałby się cieszyć, że zabijał ludzi?</span><br/>
    <span>Taki co się cieszy, że zabija ludzi, nie może władać światem.</span><br/>
    <span>W szczęściu lewa strona się liczy, w niedoli zaś prawa.</span><br/>
    <span>Młodszy rangą generał stoi po lewej stronie, głównodowodzący zaś po prawej;</span><br/>
    <span>to tak samo jak na pogrzebie.</span><br/>
    <span>Kiedy się zabija miliony, trzeba nad tym płakać;</span><br/>
    <span>dlatego kiedy się zwycięża na wojnie, postępuje się według zasad pogrzebu.</span>
</p>
</section>

<section epub:type="chapter" id="ch-32" title="XXXII">
<p class="stanza">
    <span>Tao jest niezmienne i nie sposób Go nazwać, jest jak nieociosany kloc;</span><br/>
    <span>chociaż małe, nikt się nim nie wysługuje.</span><br/>
    <span>Jeśliby Je pojęli możni i królowie, wszyscy byliby Mu posłuszni.</span><br/>
    <span>Kiedy Niebo i Ziemia są w zgodzie, spuszczają słodką rosę, a lud, który jej nie ma, dzieli się nią po równo.</span><br/>
    <span>Kiedy powstały byty, pojawiły się też nazwy;</span><br/>
    <span>należy jednak znać umiar:</span><br/>
    <span>kto zna umiar, unika niebezpieczeństw.</span><br/>
    <span>Jeśliby porównać Tao do świata ludzi:</span><br/>
    <span>ma się ono do niego, jak górskie potoki do rzek, a rzeki do mórz.</span>
</p>
</section>

<section epub:type="chapter" id="ch-33" title="XXXIII">
<p class="stanza">
    <span>Kto zna innych, jest mądry, a kto zna siebie, jest bystry.</span><br/>
    <span>Kto wygrywa z innymi, jest silny, a kto wygrywa sam z sobą, ma Moc.</span><br/>
    <span>Kto wie, ile mu potrzeba, jest bogaty.</span><br/>
    <span>Kto dzielnie trwa w swym zamiarze, ma siłę woli.</span><br/>
    <span>Kto zna swoje miejsce, będzie żył długo, a kto umrze, lecz nie wszystek, będzie żył na wieki<a id="nr-22" href="#fn-22" epub:type="noteref" class="noteref">22</a>.</span>
</p>
</section>

<section epub:type="chapter" id="ch-34" title="XXXIV">
<p class="stanza">
    <span>Tao rozpływa się wszędzie, na prawo płynie i na lewo.</span><br/>
    <span>Wszystko dzięki Niemu się rodzi,</span><br/>
    <span>Ono się jednak nie interesuje tym, co stwarza, nie posiada tego, czego dokona.</span><br/>
    <span>Ubiera i karmi wszystko, lecz nie jest mu władcą.</span><br/>
    <span>Nigdy niczego nie pragnie, można by Je więc nazwać Małym.</span><br/>
    <span>Wszystko wraca do Niego, lecz Ono nie jest mu władcą, można by Je więc nazwać Wielkim.</span><br/>
    <span>Ponieważ nie jest wielkie, może wielkim się stać.</span>
</p>
</section>

<section epub:type="chapter" id="ch-35" title="XXXV">
<p class="stanza">
    <span>Kiedy ktoś trzyma Wielki Obraz, cały świat lgnie do niego.</span><br/>
    <span>Lgnie, ale się nie wdziera; panuje bowiem spokój i porządek.</span><br/>
    <span>Kusząca muzyka przykuwa uwagę przechodnia.</span><br/>
    <span>Tao, kiedy powstaje, jest nijakie i bez smaku:</span><br/>
    <span>patrzysz i nie widzisz Go, słuchasz i nie słyszysz Go, czerpiesz z Niego, a Ono się nie wyczerpuje.</span>
</p>
</section>

<section epub:type="chapter" id="ch-36" title="XXXVI">
<p class="stanza">
    <span>Jeśli coś ma się skurczyć, to musi być długie.</span><br/>
    <span>Jeśli coś ma osłabnąć, to musi być mocne.</span><br/>
    <span>Jeśli coś ma być wyrzucone, to musi być wpierw przyjęte.</span><br/>
    <span>Jeśli coś ma zostać zabrane, musi wpierw być podarowane.</span><br/>
    <span>To właśnie nazywam Subtelną Jasnością.</span><br/>
    <span>To, co słabe i miękkie wygrywa z tym, co twarde i silne.</span><br/>
    <span>Ryby nie mogą opuścić głębin, a tajników rządzenia krajem, nie można wyjawić ludowi.</span>
</p>
</section>

<section epub:type="chapter" id="ch-37" title="XXXVII">
<p class="stanza">
    <span>Tao nieustannie trwa;</span><br/>
    <span>niczego nie robi, a wszystko samo się dzieje.</span><br/>
    <span>Gdyby Je pojęli możni i królowie, wszystko by się rozwijało w naturalny sposób.</span><br/>
    <span>A gdyby się rozwinęło na tyle, że zapragnęłoby działać, powstrzymałbym je dzięki zasadzie nieociosanego kloca<a id="nr-23" href="#fn-23" epub:type="noteref" class="noteref">23</a>, dla której nie znajduję nazwy.</span><br/>
    <span>Za Jej sprawą ustąpiłyby wszystkie pragnienia.</span><br/>
    <span>Kiedy ustąpią pragnienia, zapanuje spokój i ład się sam zaprowadzi na świecie.</span>
</p>
</section>

<section epub:type="chapter" id="ch-38" title="XXXVIII">
<p class="stanza">
    <span>Najwyższa Moc nie obnosi się swą Mocą, stąd wiadomo, że Ją ma.</span><br/>
    <span>Mała Moc pragnie Mocy, stąd wiadomo, że Jej nie posiada.</span><br/>
    <span>Najwyższa Moc nic nie robi i nie szuka sobie korzyści.</span><br/>
    <span>Mała Moc nic nie robi, ale ma w tym swój interes.</span><br/>
    <span>Dobroduszność robi coś, ale bezinteresownie.</span><br/>
    <span>Etyka też coś robi, ale ma w tym swój interes.</span><br/>
    <span>Obyczajowość robi coś, a gdy się nie spotyka z odzewem, zakasując rękawy, siłą się bierze do dzieła.</span><br/>
    <span>Jeśli więc stracimy Tao, pozostanie nam Moc;</span><br/>
    <span>jeśli stracimy Moc, pozostanie nam Dobroduszność;</span><br/>
    <span>jeśli stracimy Dobroduszność, pozostanie nam Etyka;</span><br/>
    <span>jeśli stracimy Etykę, pozostanie nam Obyczajowość.</span><br/>
    <span>A Obyczajowość to przecież rozrzedzenie wiary i zaufania oraz początek chaosu.</span><br/>
    <span>Wiedza prorocza to tylko złuda, prowadząca do ogłupienia.</span><br/>
    <span>Wielkiemu mężowi zależy więc na tym, co gęste, a nie na tym, co rzadkie;</span><br/>
    <span>zależy mu na tym, co prawdziwe, a nie na tym, co złudne.</span><br/>
    <span>Odrzuca więc tamto, a bierze to.<a id="nr-24" href="#fn-24" epub:type="noteref" class="noteref">24</a></span>
</p>
</section>

<section epub:type="chapter" id="ch-39" title="XXXIX">
<p class="stanza">
    <span>Dawno temu osiągnęły Jedność:</span><br/>
    <span>Niebo osiągnęło Jedność i stało się czyste;</span><br/>
    <span>Ziemia osiągnęła Jedność i uspokoiła się;</span><br/>
    <span>Bóstwa osiągnęły Jedność i stały się nadprzyrodzone;</span><br/>
    <span>Potoki osiągnęły Jedność i zapełniły się;</span><br/>
    <span>Stworzenia osiągnęły Jedność i narodziły się;</span><br/>
    <span>Możni i królowie osiągnęli Jedność i rządzą światem.</span><br/>
    <span>A wszystko to dzięki Niej.</span><br/>
    <span>Jeśliby Niebo nie stało się czyste, rozpadłoby się;</span><br/>
    <span>jeśliby się Ziemia nie uspokoiła, nic by z niej nie zostało;</span><br/>
    <span>jeśliby się Bóstwa nie stały nadprzyrodzone, przepadłyby z kretesem;</span><br/>
    <span>jeśliby się Potoki nie zapełniły, wyczerpałyby się;</span><br/>
    <span>jeśliby się Stworzenia nie rodziły, zginęłyby;</span><br/>
    <span>jeśliby możni i królowie nie byli poważani, straciliby swe stanowiska.</span><br/>
    <span>Poważanie przecież zaczyna się od pogardy, a na szczyt od dołu się wchodzi.</span><br/>
    <span>To dlatego możni i królowie mówią o sobie:</span><br/>
    <span>„Sierota”, „Liliput”, „Niezdara”<a id="nr-25" href="#fn-25" epub:type="noteref" class="noteref">25</a>.</span><br/>
    <span>Czyż nie jest to zaczynanie od pogardy?</span><br/>
    <span>No a co?</span><br/>
    <span>Sława, kiedy się już ją osiągnie, nie jest sławą.</span><br/>
    <span>Nie pragnij błyszczeć jak nefryt, bądź matowy jak pospolity kamyk.</span>
</p>
</section>

<section epub:type="chapter" id="ch-40" title="XL">
<p class="stanza">
    <span>Ruchem Tao jest ciągłe powracanie,</span><br/>
    <span>narzędziem Tao jest słabość.</span><br/>
    <span>Wszystko na świecie ma swój początek w Bycie,</span><br/>
    <span>Byt zaś bierze się z Nicości.</span>
</p>
</section>

<section epub:type="chapter" id="ch-41" title="XLI">
<p class="stanza">
    <span>Geniusz, kiedy usłyszy o Tao, czym prędzej za nim podąży.</span><br/>
    <span>Przeciętniak, kiedy usłyszy o Tao, pomyśli sobie:</span><br/>
    <span>„może jest, a może Go nie ma”.</span><br/>
    <span>Niedojda, kiedy usłyszy o Tao, wybuchnie śmiechem;</span><br/>
    <span>gdyby taki się nie śmiał, jakież by z Niego było Tao.</span><br/>
    <span>Przodkowie powiadali:</span><br/>
    <span>jasna Droga<a id="nr-26" href="#fn-26" epub:type="noteref" class="noteref">26</a> jest ciemna, bliska Droga jest odległa, równa Droga jest wyboista, najwyższa Moc jest jak przepaść, czysta biel nie jest bez skazy,</span><br/>
    <span>posiąść wielką Moc to nie wszystko, ugruntowana Moc kryje w sobie lenistwo, najmocniejsi zmieniają zdanie, największy kwadrat nie ma rogów, największe naczynie nie ma określonej formy, najgłośniejszy dźwięk jest niesłyszalny, największy Obraz jest bezkształtny, Tao jest ukryte i bezimienne.</span><br/>
    <span>Dlatego też Tao wspomaga i tworzy.</span>
</p>
</section>

<section epub:type="chapter" id="ch-42" title="XLII">
<p class="stanza">
    <span>Tao rodzi Jedność, Jedność rodzi dwojakość, dwojakość rodzi trojakość, a trojakość rodzi całą resztę.</span><br/>
    <span>Wszystkie stworzenia dźwigają <em>ying</em> i obejmują <em>yang</em>, z ich połączenia czerpią siłę.</span><br/>
    <span>Ludzie nie cierpią być Sierotą, Liliputem i Niezdarą, a przecież królowie sami siebie tak nazywają:</span><br/>
    <span>kto więc traci, ten zyskuje, a kto zyskuje, ten traci.</span><br/>
    <span>Tego, czego nauczał inny, ja również nauczam:</span><br/>
    <span>kto przemoc stosuje, nie umrze spokojnie.</span><br/>
    <span>Biorę go za ojca wszelkich nauk.</span>
</p>
</section>

<section epub:type="chapter" id="ch-43" title="XLIII">
<p class="stanza">
    <span>To co miękkie, więcej ma w sobie sprytu niż to, co twarde;</span><br/>
    <span>Nicość przenika to, co się między Nicością znajduje.</span><br/>
    <span>Stąd też wiem, że niedziałanie przynosi korzyści.</span><br/>
    <span>Jeśli chodzi o naukę bez słów i korzyści płynące z niedziałania, niewielu jest na świecie takich, którzy je osiągnęli.</span>
</p>
</section>

<section epub:type="chapter" id="ch-44" title="XLIV">
<p class="stanza">
    <span>Sława czy zdrowie bardziej nam bliskie?</span><br/>
    <span>Zdrowie czy bogactwa bardziej cenimy?</span><br/>
    <span>Zysk czy strata, co bardziej boli?</span><br/>
    <span>Dlatego też kto pożąda, ten drogo zapłaci, a kto wielkie posiada bogactwa, wielkie poniesie straty.</span><br/>
    <span>Kto zna umiar, ten się wstydził nie będzie, Kto wie, kiedy przestać, uniknie zguby i żył będzie długo.</span>
</p>
</section>

<section epub:type="chapter" id="ch-45" title="XLV">
<p class="stanza">
    <span>To, co w doskonałym jest stanie, wydaje się uszkodzone, nigdy się jednak nie zużyje.</span><br/>
    <span>To, co pełne, wydaje się puste, nigdy się jednak nie opróżni.</span><br/>
    <span>To, co proste, wydaje się pokrętne.</span><br/>
    <span>To, co sprytne, wydaje się głupawe.</span><br/>
    <span>Kto pięknie mówi, ten jakby się jąka.</span><br/>
    <span>Cisza zwycięża zamęt.</span><br/>
    <span>Mróz zwycięża upał.</span><br/>
    <span>Spokój rządzi światem.</span>
</p>
</section>

<section epub:type="chapter" id="ch-46" title="XLVI">
<p class="stanza">
    <span>Kiedy świat przestrzega Tao, panuje umiar, a konie orzą ziemię<a id="nr-27" href="#fn-27" epub:type="noteref" class="noteref">27</a>.</span><br/>
    <span>Kiedy świat nie przestrzega Tao, na obrzeżach miasta hoduje się konie bojowe.</span><br/>
    <span>Nie ma większego nieszczęścia niż brak umiaru.</span><br/>
    <span>Nie ma większej winy niż żądza.</span><br/>
    <span>Tylko ci, którzy znają umiar, zawsze są syci.</span>
</p>
</section>

<section epub:type="chapter" id="ch-47" title="XLVII">
<p class="stanza">
    <span>Nie wychodząc z domu, można poznać świat.</span><br/>
    <span>Nie wyglądając przez okno, można zobaczyć, jak wielkie jest Tao.</span><br/>
    <span>Im bardziej się oddalamy, tym mniej wiemy.</span><br/>
    <span>Dlatego też mędrcy nie podróżują, a wszystko wiedzą<a id="nr-28" href="#fn-28" epub:type="noteref" class="noteref">28</a>.</span><br/>
    <span>Nie widzą, a wszystko jest dla nich jasne.</span><br/>
    <span>Nie robią nic, a wszystko samo się dzieje.</span>
</p>
</section>

<section epub:type="chapter" id="ch-48" title="XLVIII">
<p class="stanza">
    <span>Codziennie zbieramy plony tego, czegośmy się nauczyli;</span><br/>
    <span>dzięki Tao zaś, codziennie się kurczymy.</span><br/>
    <span>Kurczymy się i kurczymy, aż nic z nas nie zostaje.</span><br/>
    <span>Nie robimy nic, a wszystko samo się robi.</span><br/>
    <span>Jeśli ktoś chce rządzić światem, niczego nie powinien robić.</span><br/>
    <span>Jeśli bowiem cokolwiek uczyni, nie wystarczy to, aby rządzić światem.</span>
</p>
</section>

<section epub:type="chapter" id="ch-49" title="XLIX">
<p class="stanza">
    <span>Mędrcy nie mają własnych zmartwień, zmartwieniami innych się przejmują.</span><br/>
    <span>Jeśli ktoś jest dobry, uważam go za dobrego;</span><br/>
    <span>jeśli ktoś nie jest dobry, to też uważam go za dobrego i osiągam dobroć.</span><br/>
    <span>Jeśli ktoś jest wierny, wierzę mu;</span><br/>
    <span>jeśli ktoś nie jest wierny, to też mu wierzę i osiągam wierność.</span><br/>
    <span>Mędrcy dają się zassać światu, mogą nim rządzić, bo prosty jest ich umysł.</span><br/>
    <span>Wszyscy naokoło wpatrują się i pilnie słuchają, wszyscy mędrcy są dziećmi.</span>
</p>
</section>

<section epub:type="chapter" id="ch-50" title="L">
<p class="stanza">
    <span>Wychodzimy do życia, a wchodzimy do śmierci.</span><br/>
    <span>Trzech z dziesięciu żyje długo.</span><br/>
    <span>Trzech z dziesięciu żyje krótko.</span><br/>
    <span>Tych, którzy się rodzą i niechybnie kroczą ku śmierci, to również trzy osoby na dziesięć.</span><br/>
    <span>Czemu tak jest?</span><br/>
    <span>Dlatego, że prowadzą zbyt intensywne życie.</span><br/>
    <span>Słyszałem, że ci, którzy wiedzą jak dbać o życie, nie napotykają na swej drodze nosorożców czy tygrysów.</span><br/>
    <span>Jeśli wstąpią do armii, żadna broń nie zada im rany.</span><br/>
    <span>Nosorożec nie ma w co wepchnąć swego rogu, tygrys nie ma w czym zatopić swych pazurów, broń nie ma na czym zahaczyć swego ostrza.</span><br/>
    <span>Czemu tak jest?</span><br/>
    <span>Dlatego, że oni kroczą po drodze nieśmiertelnych.</span>
</p>
</section>

<section epub:type="chapter" id="ch-51" title="LI">
<p class="stanza">
    <span>Tao rodzi, Moc chowa, świat kształtuje, okoliczności budują.</span><br/>
    <span>Dlatego nie ma wśród bytów takiego, który by nie szanował Tao i nie cenił Mocy.</span><br/>
    <span>Szacunek dla Tao i docenianie Mocy nie wynikają z czyjegoś rozkazu, są czymś zupełnie naturalnym.</span><br/>
    <span>Dlatego Tao rodzi, Moc chowa, przewodzi, uczy, umacnia, opiekuje się, karmi oraz chroni.</span><br/>
    <span>Rodzi, ale nie posiada, nie polega na tym, co uczyni, przewodzi, ale nie rządzi.</span><br/>
    <span>Oto co się nazywa tajemną Mocą.</span>
</p>
</section>

<section epub:type="chapter" id="ch-52" title="LII">
<p class="stanza">
    <span>Jest taki Początek, który to jest Matką świata.</span><br/>
    <span>Jeśli dotrzemy do matki, poznamy jej dzieci;</span><br/>
    <span>jeśli poznamy jej dzieci i będziemy trzymać się matki, nie czeka nas żadne niebezpieczeństwo.</span><br/>
    <span>Zatkajmy usta, oczy, uszy i nos, zamknijmy drzwi, a nie będziemy musieli się trudzić do końca życia.</span><br/>
    <span>Kiedy zaś otworzymy usta, oczy, uszy i nos, zaczną nam się mnożyć sprawy i nie zaznamy spokoju.</span><br/>
    <span>Kto widzi małe, ten jest oświecony.</span><br/>
    <span>Kto trwa w miękkości, ten jest mocny.</span><br/>
    <span>Kto korzysta z blasku, powraca do stanu oświecenia i nic mu nie grozi.</span><br/>
    <span>Oto co nazywam życiem w zgodzie z Wiekuistym<a id="nr-29" href="#fn-29" epub:type="noteref" class="noteref">29</a>.</span>
</p>
</section>

<section epub:type="chapter" id="ch-53" title="LIII">
<p class="stanza">
    <span>Jeślibym nagle posiadł wiedzę, szedłbym tam, gdzie mnie Tao prowadzi, bałbym się jedynie zejścia na złą drogę.</span><br/>
    <span>Szlak, którym Tao wiedzie, jest prosty, ludzie jednak wolą ścieżki pokrętne.</span><br/>
    <span>Na pańskim dworze ład i porządek, kiedy pola chwastem porastają, a spichlerze świecą pustkami.</span><br/>
    <span>Oni jednak w kolorowych się noszą jedwabiach, ostre miecze mają przy boku, jedzą i piją bez miary, wszystkiego mają w bród, przywódcy zbójców.</span><br/>
    <span>Gdzież tam miejsce dla Tao.</span>
</p>
</section>

<section epub:type="chapter" id="ch-54" title="LIV">
<p class="stanza">
    <span>Jak się coś dobrze zasadzi, to się wyrwać nie da;</span><br/>
    <span>jak się coś dobrze obejmie, to się już nie wymknie;</span><br/>
    <span>potomkowie będą nas za to wielbić bez końca.</span><br/>
    <span>Traktuj tak siebie samego, a osiągniesz prawdziwą Moc.</span><br/>
    <span>Traktuj tak rodzinę, a Mocy będzie miała w nadmiarze.</span><br/>
    <span>Traktuj tak okolicę, a Moc osiągnie na długo.</span><br/>
    <span>Traktuj tak swój kraj, a Moc jego będzie obfita.</span><br/>
    <span>Traktuj tak cały świat, a Moc się jego rozrośnie.</span><br/>
    <span>W taki sposób siebie postrzegasz przez siebie samego, rodzinę postrzegasz przez rodzinę, okolicę postrzegasz przez okolicę, kraj postrzegasz przez kraj, a świat postrzegasz przez świat.</span><br/>
    <span>Skąd wiem, że tak się na świecie dzieje?</span><br/>
    <span>A stąd.</span>
</p>
</section>

<section epub:type="chapter" id="ch-55" title="LV">
<p class="stanza">
    <span>Ten, kto pojął dobrze Moc, jest jak niemowlę<a id="nr-30" href="#fn-30" epub:type="noteref" class="noteref">30</a>.</span><br/>
    <span>Nie pogryzą go jadowite owady, dzikie zwierzęta nie rozszarpią, ptaki drapieżne nie porwą.</span><br/>
    <span>Kości jego są miękkie, a ścięgna wiotkie, jeśli jednak coś chwyci, to trzyma mocno.</span><br/>
    <span>Nie poznał jeszcze związku kobiety z mężczyzną, jego narządy rozrodcze są jednak uniesione, gdyż siły witalne osiągnęły w nim pełnię.</span><br/>
    <span>Cały dzień krzyczy, a mimo to nie ochrypnie, gdyż osiągnął pełną harmonię.</span><br/>
    <span>Jeśli ktoś pojął harmonię, można powiedzieć, że poznał Wiekuiste.</span><br/>
    <span>Jeśli ktoś pojął Wiekuiste, można powiedzieć, że doznał oświecenia.</span><br/>
    <span>Jeśli ktoś ceni swe życie, można powiedzieć, że jest w tarapatach<a id="nr-31" href="#fn-31" epub:type="noteref" class="noteref">31</a>.</span><br/>
    <span>Jeśli ktoś okazuje złość, można powiedzieć, że się bije sam z sobą.</span><br/>
    <span>Kiedy osiągnie się dojrzałość, przychodzi starość.</span><br/>
    <span>To nie jest Tao.</span><br/>
    <span>Kto nie pojął Tao, tego koniec bliski.</span>
</p>
</section>

<section epub:type="chapter" id="ch-56" title="LVI">
<p class="stanza">
    <span>Ci, którzy wiedzą, mówią niewiele; kto dużo gada, ten mało wie.</span><br/>
    <span>Przytępiaj to, co w tobie ostre, a to, co zawiłe, rozsupłuj.</span><br/>
    <span>Blask swój przyćmiewaj i łącz swój pył<a id="nr-32" href="#fn-32" epub:type="noteref" class="noteref">32</a>.</span><br/>
    <span>Oto co się nazywa mistyczną harmonią.</span><br/>
    <span>Ten, kto Ją osiągnie nie może być jej bliskim ani dalekim;</span><br/>
    <span>nie może na tym zyskać ani stracić;</span><br/>
    <span>nie przyda mu to zaszczytów ani nie okryje go hańbą.</span><br/>
    <span>Dlatego też taki człowiek to skarb.</span>
</p>
</section>

<section epub:type="chapter" id="ch-57" title="LVII">
<p class="stanza">
    <span>Aby rządzić krajem, trzeba wiedzieć, co słuszne;</span><br/>
    <span>aby władać bronią, trzeba sprytu;</span><br/>
    <span>lecz tylko poprzez obojętność można posiąść świat.</span><br/>
    <span>Skąd wiem, że tak właśnie jest?</span><br/>
    <span>A stąd.</span><br/>
    <span>Im więcej tabu, tym lud uboższy;</span><br/>
    <span>im więcej ostrej broni na dworach, tym większy w kraju zamęt;</span><br/>
    <span>im więcej kto potrafi, tym więcej czyni podłości;</span><br/>
    <span>im bardziej istotne się stają prawa i nakazy, tym więcej wszędzie złodziei i bandytów.</span><br/>
    <span>Dlatego też mędrzec powiada tak:</span><br/>
    <span>nie robię nic, a lud się sam rozwija;</span><br/>
    <span>siedzę cicho, a lud sam wie, co słuszne;</span><br/>
    <span>nie ingeruję, a lud się sam bogaci;</span><br/>
    <span>nie mam żądań, a lud sam staje się nieskażony.</span>
</p>
</section>

<section epub:type="chapter" id="ch-58" title="LVIII">
<p class="stanza">
    <span>Kiedy rządzącym brak werwy, lud żyje w prostocie;</span><br/>
    <span>kiedy rządzący są pełni zapału, lud żyje w niedostatku.</span><br/>
    <span>Niedola jest podporą szczęścia, szczęście jest kryjówką niedoli.</span><br/>
    <span>Któż zna tego kres?</span><br/>
    <span>Nie ma tu słuszności.</span><br/>
    <span>Słuszność zmienia się w zawiść, dobroć zmienia się w zło.</span><br/>
    <span>Dziwią się temu ludzie od dawna.</span><br/>
    <span>Dlatego też mędrcy są szczerzy, ale nie do bólu;</span><br/>
    <span>ostrzy, ale nie ranią;</span><br/>
    <span>prości, ale bez przesady;</span><br/>
    <span>świecą, ale nie oślepiają.</span>
</p>
</section>

<section epub:type="chapter" id="ch-59" title="LIX">
<p class="stanza">
    <span>Rządząc ludem i służąc Stwórcy, należy być oszczędnym.</span><br/>
    <span>Kto jest oszczędny, ten jest zawczasu posłuszny;</span><br/>
    <span>kto jest zawczasu posłuszny, ten nagromadzi sobie Mocy pod dostatkiem;</span><br/>
    <span>kto nagromadzi sobie Mocy pod dostatkiem, ten wszystko pokona;</span><br/>
    <span>kto wszystko pokona, ten nie zna szczytu swych możliwości;</span><br/>
    <span>kto nie zna szczytu swych możliwości, ten może posiąść państwo;</span><br/>
    <span>kto posiądzie podstawy państwa, ten przetrwa długo.</span><br/>
    <span>Oto co nazywam Tao, które zapuszcza głęboko korzenie, wiecznie trwa i nieustannie patrzy.</span>
</p>
</section>

<section epub:type="chapter" id="ch-60" title="LX">
<p class="stanza">
    <span>Rządzić wielkim państwem to jak gotować małą rybkę<a id="nr-33" href="#fn-33" epub:type="noteref" class="noteref">33</a>.</span><br/>
    <span>Jeśli władca na świat spogląda zgodnie z zasadami Tao, duchy nie będą straszyć;</span><br/>
    <span>nie tylko nie będą straszyć, ale nie będą też krzywdzić ludzi;</span><br/>
    <span>nie tylko nie będą krzywdzić ludzi, ale też władcy nie będą krzywdzić ludu.</span><br/>
    <span>Przecież kiedy nikt nie będzie nikogo krzywdził, Moc pokieruje wszystkich z powrotem ku Niemu.</span>
</p>
</section>

<section epub:type="chapter" id="ch-61" title="LXI">
<p class="stanza">
    <span>Wielkie państwo leży nisko jak ocean, do niego spływa cały świat.</span><br/>
    <span>Samica świata, samica zwykle zwycięża samca spokojem, spokojem się przed nim uniża.</span><br/>
    <span>Wielkie państwo uniża się więc przed małym krajem i tak go zdobywa.</span><br/>
    <span>Mały kraj uniża się przed wielkim państwem i tak je zdobywa.</span><br/>
    <span>Jedno zdobywa dzięki uniżeniu, drugie dzięki uniżeniu również zdobywa.</span><br/>
    <span>Wielkiemu państwu zależy na tym, aby sobie wszystkich wychować;</span><br/>
    <span>małemu krajowi chodzi o to, aby się do czegoś przydać.</span><br/>
    <span>Oba więc osiągają to, czego chcą.</span><br/>
    <span>Wielkość wymaga uniżenia.</span>
</p>
</section>

<section epub:type="chapter" id="ch-62" title="LXII">
<p class="stanza">
    <span>Tao jest schronieniem wszystkiego stworzenia.</span><br/>
    <span>Jest skarbem ludzi zacnych i podporą dla słabych na duchu.</span><br/>
    <span>Dobrym słowem, można sobie kupić poważanie;</span><br/>
    <span>właściwym postępowaniem można podnieść swój status.</span><br/>
    <span>Jeśli ktoś jest słaby na duchu, czy należy go odtrącać?</span><br/>
    <span>Dlatego też gdy się kogoś mianuje Synem Niebios<a id="nr-34" href="#fn-34" epub:type="noteref" class="noteref">34</a>, ustanawia ministrów, daje im się wpierw nefryt, a potem czterokonny zaprzęg;</span><br/>
    <span>wszystko to jednak nie dorównuje darowi jakim jest Tao.</span><br/>
    <span>Dlaczego więc dawniej tak ceniono Tao?</span><br/>
    <span>Czyż nie dlatego, że ten, kto szuka, dzięki niemu znajduje, a kto czyni źle, ten dzięki niemu unika kary?</span><br/>
    <span>Dlatego świat je tak ceni.</span>
</p>
</section>

<section epub:type="chapter" id="ch-63" title="LXIII">
<p class="stanza">
    <span>Czyń wszystko, nie robiąc niczego, staraj się bez wysiłku, znajduj smak w tym, co nie ma smaku.</span><br/>
    <span>To, co wielkie, jest małe, a to, co małe – wielkie.</span><br/>
    <span>Krzywdę odwzajemniaj dobrym wychowaniem<a id="nr-35" href="#fn-35" epub:type="noteref" class="noteref">35</a>.</span><br/>
    <span>Zaplanuj to, co trudne, kiedy jeszcze jest łatwe;</span><br/>
    <span>zajmij się wielką sprawą, kiedy jest jeszcze mała.</span><br/>
    <span>To, co na świecie trudne, jest najpierw łatwe, a to, co wielkie, jest najpierw małe.</span><br/>
    <span>Dlatego też mędrzec nie uważa się za wielkiego, a jednak osiąga wielkość.</span><br/>
    <span>Przecież mało kto uwierzy komuś, kto bez wahania składa obietnice.</span><br/>
    <span>To, co bardzo proste, jest bardzo trudne.</span><br/>
    <span>Dlatego też mędrzec utrudnia sobie i dlatego ostatecznie nic nie jest dla niego trudne.</span>
</p>
</section>

<section epub:type="chapter" id="ch-64" title="LXIV">
<p class="stanza">
    <span>Łatwo zapanować nad czymś, co jest spokojne;</span><br/>
    <span>łatwo rozważać nad czymś, czego jeszcze nie ma;</span><br/>
    <span>łatwo stłuc coś, co jest kruche;</span><br/>
    <span>łatwo rozsypać coś, co jest drobne.</span><br/>
    <span>Tworzy się coś, zanim to coś zaistnieje;</span><br/>
    <span>panuje się nad czymś, zanim zapanuje nad tym bałagan.</span><br/>
    <span>Drzewo tak grube, że jedna osoba nie może go objąć, rodzi się z patyczka cienkiego jak włos;</span><br/>
    <span>budowę pagody, co ma dziewięć pięter, rozpoczyna się od pustaka;</span><br/>
    <span>podróż tysiąca mil, zaczyna się od kroku.</span><br/>
    <span>Kto się za coś bierze, ten przegrywa;</span><br/>
    <span>kto chce coś utrzymać – traci.</span><br/>
    <span>Dlatego też mędrzec niczego nie robi, więc nie przegrywa;</span><br/>
    <span>niczego nie chce utrzymać, dlatego nic nie traci.</span><br/>
    <span>Ludzie zazwyczaj coś robią i ciągle przegrywają na finiszu.</span><br/>
    <span>Przezorni traktują koniec jako początek, a więc nie przegrywają.</span><br/>
    <span>Dlatego mędrzec pragnie nie pragnąć, nie ceni sobie rzadkich przedmiotów, uczy się nie uczyć i wraca do tego, co inni omijają.</span><br/>
    <span>Pozwala naturze biec jej własnym tokiem i nie śmie działać.</span>
</p>
</section>

<section epub:type="chapter" id="ch-65" title="LXV">
<p class="stanza">
    <span>Starożytni znawcy Tao, nie oświecali ludu, lecz go ogłupiali.</span><br/>
    <span>Trud w rządzeniu ludem wynika z tego, że lud dużo wie<a id="nr-36" href="#fn-36" epub:type="noteref" class="noteref">36</a>.</span><br/>
    <span>Jeśli rządząc krajem wykorzystuje się wiedzę, w kraju panuje nędza;</span><br/>
    <span>jeśli rządzi się nie stosując wiedzy, w kraju panuje szczęście.</span><br/>
    <span>Kto zna te zasady, pojął najważniejsze.</span><br/>
    <span>Kto zna je długo, posiadł tajemną Moc.</span><br/>
    <span>Tajemna Moc głęboka jest i rozległa, do niej wszystko wraca!</span><br/>
    <span>Aż w końcu osiąga jedność.</span>
</p>
</section>

<section epub:type="chapter" id="ch-66" title="LXVI">
<p class="stanza">
    <span>Rzeki i morza rządzą strumykami.</span><br/>
    <span>Dzięki temu, że się znajdują niżej, mogą rządzić strumykami.</span><br/>
    <span>Tak też i mędrzec, jeśli chce władać ludem, musi spuścić z tonu;</span><br/>
    <span>jeśli chce przewodniczyć ludowi, musi podążać za nim.</span><br/>
    <span>Dlatego też, jeśli mędrzec stanie nad ludem, nie będzie mu ciężarem;</span><br/>
    <span>jeśli będzie szedł na czele, lud nie ucierpi.</span><br/>
    <span>Dlatego wszyscy będą się cieszyć i go popierać.</span><br/>
    <span>Jako że z nikim nie rywalizuje, nikt z nim nie będzie rywalizował.</span>
</p>
</section>

<section epub:type="chapter" id="ch-67" title="LXVII">
<p class="stanza">
    <span>Wszyscy mówią, że moje Tao jest wielkie i z niczym się go nie da porównać.</span><br/>
    <span>Ale to właśnie dlatego, że jest wielkie, nie da się go z niczym porównać.</span><br/>
    <span>Jeśliby się dało go z czymś porównać, dawno by się już stało małe.</span><br/>
    <span>Trzy rzeczy sobie cenię, skarby, których strzegę:</span><br/>
    <span>miłość<a id="nr-37" href="#fn-37" epub:type="noteref" class="noteref">37</a>, oszczędność i niechęć do rywalizacji.</span><br/>
    <span>Dzięki miłości jestem odważny, dzięki oszczędności mogę się rozwijać, a dzięki temu, że nie chcę rywalizować, mogę się stać władcą wszystkiego.</span><br/>
    <span>Jeśli ktoś odrzuca miłość i pragnie odwagi, odrzuca oszczędność i pragnie się rozwijać, brnie naprzód porzuciwszy tyły – dąży ku śmierci!</span><br/>
    <span>Miłość wszelki bój zwycięży przed wszystkim obroni.</span><br/>
    <span>Kogo Niebo pragnie uratować, tego ogarnie miłością.</span>
</p>
</section>

<section epub:type="chapter" id="ch-68" title="LXVIII">
<p class="stanza">
    <span>Dobry przywódca nie jest agresywny;</span><br/>
    <span>dobry wojownik nie popada w gniew;</span><br/>
    <span>kto radzi sobie z przeciwnikiem, nie lubi swarów;</span><br/>
    <span>kto umie wykorzystać ludzi, uniża się przed nimi.</span><br/>
    <span>Oto Moc płynąca z braku rywalizacji, siła wykorzystania ludzi, biegun sięgający nieba.</span>
</p>
</section>

<section epub:type="chapter" id="ch-69" title="LXIX">
<p class="stanza">
    <span>Żołnierze powiadają:</span><br/>
    <span>„Nie śmiem rozpoczynać wojny, wolę już być do niej wciągnięty;</span><br/>
    <span>nie śmiem postąpić o krok, wolę cofnąć się o dwa”.</span><br/>
    <span>Oto co się nazywa formowaniem szeregów, gdy się nie ma wojska;</span><br/>
    <span>zakasywaniem rękawów, gdy się nie ma ramion;</span><br/>
    <span>chwytanie za broń, gdy się jej nie posiada;</span><br/>
    <span>rzucanie się na wroga, gdy on nie istnieje.</span><br/>
    <span>Nie ma większego nieszczęścia niż zlekceważenie siły wroga;</span><br/>
    <span>jeśli zlekceważę siły wroga, stracę swoje skarby.</span><br/>
    <span>Dlatego, gdy już dochodzi do walki, wygrywa strona, która tego żałuje.</span>
</p>
</section>

<section epub:type="chapter" id="ch-70" title="LXX">
<p class="stanza">
    <span>Łatwo zrozumieć, co mówię, łatwo też wykonać.</span><br/>
    <span>Nikt jednak nie rozumie i nie potrafi wykonać.</span><br/>
    <span>Słowa nie pochodzą ode mnie, a nad czynami nie ja władam.</span><br/>
    <span>Jeśli ktoś o tym nie wie, nigdy mnie nie zrozumie.</span><br/>
    <span>Niewielu potrafi mnie zrozumieć; ze świeczką szukać tych, którzy czynią, jak mówię.</span><br/>
    <span>Dlatego też mędrcy ubierają się w byle płótno, ale noszą przy sobie klejnot.</span>
</p>
</section>

<section epub:type="chapter" id="ch-71" title="LXXI">
<p class="stanza">
    <span>Wiedzieć, a myśleć, że się nie wie, to największe osiągnięcie<a id="nr-38" href="#fn-38" epub:type="noteref" class="noteref">38</a>.</span><br/>
    <span>Nie wiedzieć, a myśleć, że się wie, to jakaś choroba.</span><br/>
    <span>Mędrcy nie są chorzy; uważają taką chorobę za chorobę.</span><br/>
    <span>I właśnie dlatego, że uważają taką chorobę za chorobę, nie są chorzy.</span>
</p>
</section>

<section epub:type="chapter" id="ch-72" title="LXXII">
<p class="stanza">
    <span>Kiedy lud się czuje niezagrożony, zbliża się wielkie niebezpieczeństwo.</span><br/>
    <span>Nie zmniejszaj jego domostw, nie utrudniaj mu życia.</span><br/>
    <span>Jeśli nie będziesz go uciskał, on nie będzie ci nieprzychylny.</span><br/>
    <span>Dlatego mędrcy znają się, ale się nie popisują;</span><br/>
    <span>troszczą się o siebie, ale się nie pysznią.</span><br/>
    <span>Dlatego odrzucają tamto, a biorą to.</span>
</p>
</section>

<section epub:type="chapter" id="ch-73" title="LXXIII">
<p class="stanza">
    <span>Kto się odważy na śmiałość – zginie;</span><br/>
    <span>kto się odważy na nieśmiałość – żyć będzie.</span><br/>
    <span>Z tych dwóch jedno jest korzyścią, a drugie zgubą.</span><br/>
    <span>Niebo tym gardzi.</span><br/>
    <span>Któż wie dlaczego?</span><br/>
    <span>Trudne jest to także dla mędrców.</span><br/>
    <span>Niebo nie walczy, a wygrywa;</span><br/>
    <span>nie mówi, a odpowiadają Mu;</span><br/>
    <span>nikt go nie woła, a Ono przychodzi;</span><br/>
    <span>pobłaża, a wszystko idzie według planu.</span><br/>
    <span>Sieci nieba mają wielkie oka:</span><br/>
    <span>Niebo jest nieroztropne, a jednak niczego nie gubi.</span>
</p>
</section>

<section epub:type="chapter" id="ch-74" title="LXXIV">
<p class="stanza">
    <span>Jeśli się ludzie nie boją śmierci, to na nic się zda grożenie im śmiercią.</span><br/>
    <span>Jeśli ludzie się boją śmierci i dopuszczają się przestępstw, złapałbym takich i zabił.</span><br/>
    <span>Któżby się postawił?</span><br/>
    <span>Od wieków istnieje Mistrz Kat, który zabija.</span><br/>
    <span>Zastępować kata w zabijaniu, to jak zastępować cieślę: można się skaleczyć w palec.</span>
</p>
</section>

<section epub:type="chapter" id="ch-75" title="LXXV">
<p class="stanza">
    <span>Jeśli lud głoduje, to dlatego, że ci na górze nakładają zbyt wielkie podatki.</span><br/>
    <span>Stąd głód.</span><br/>
    <span>Jeśli ludem trudno rządzić, to dlatego, że ci na górze za wiele robią.</span><br/>
    <span>Stąd trudno jest rządzić.</span><br/>
    <span>Jeśli lud nie przejmuje się zbytnio śmiercią, to dlatego, że ci na górze żyją ponad stan.</span><br/>
    <span>Stąd lud nie przejmuje się zbytnio śmiercią.</span><br/>
    <span>No przecież!</span><br/>
    <span>Kto nie zabiega o życie, więcej ma oleju w głowie niż ten, co je sobie ceni.</span>
</p>
</section>

<section epub:type="chapter" id="ch-76" title="LXXVI">
<p class="stanza">
    <span>Człowiek za życia jest słaby i wiotki;</span><br/>
    <span>kiedy umrze, staje się twardy i mocny.</span><br/>
    <span>Rośliny za życia są słabe i miękkie;</span><br/>
    <span>kiedy umrą, usychają i więdną.</span><br/>
    <span>Dlatego też kto silny, podąża za śmiercią;</span><br/>
    <span>kto słaby, podąża za życiem.</span><br/>
    <span>Silnego żołnierza można pokonać, twarde drewno można przeciąć.</span><br/>
    <span>Siła znaczy niewiele, słabość – to dopiero coś!</span>
</p>
</section>

<section epub:type="chapter" id="ch-77" title="LXXVII">
<p class="stanza">
    <span>Niebo działa tak jak łuk, który się naciąga!</span><br/>
    <span>To, co wysoko, obniża się;</span><br/>
    <span>to, co nisko, to się wznosi;</span><br/>
    <span>Jeśli cięciwa jest za długa, to się ją skraca;</span><br/>
    <span>jeśli jest za krótka, przedłuża się ją.</span><br/>
    <span>Niebo działa tak:</span><br/>
    <span>zabiera tam, gdzie jest nadmiar, a dodaje tam, gdzie czegoś brak.</span><br/>
    <span>Ludzie działają zupełnie inaczej:</span><br/>
    <span>zabierają tym, którym brakuje, aby się przysłużyć tym, którzy mają nadmiar.</span><br/>
    <span>Któż potrafi zabrać tam, gdzie jest nadmiar, aby się przysłużyć światu?</span><br/>
    <span>Tylko ktoś z zasadami.</span><br/>
    <span>Dlatego mędrcy nie polegają na tym, co robią i nie szczycą się swoim sukcesem:</span><br/>
    <span>nie pragną pokazać, jacy są wspaniali.</span>
</p>
</section>

<section epub:type="chapter" id="ch-78" title="LXXVIII">
<p class="stanza">
    <span>Nie ma na świecie nic, co by było słabsze i miększe niż woda;</span><br/>
    <span>a jednak żadna siła nie jest w stanie jej pokonać.</span><br/>
    <span>Nic tego nie zmieni.</span><br/>
    <span>Słabe pokonuje silne, miękkie pokonuje twarde;</span><br/>
    <span>wszyscy o tym wiedzą, lecz nikt nie stosuje w życiu.</span><br/>
    <span>Dlatego mędrcy mówią: „Kto się pozwala mieszać z błotem za cały kraj, ten rządzi ołtarzami ziemi;</span><br/>
    <span>kto bierze na siebie wszystkie nieszczęścia kraju, ten jest jego władcą”.</span><br/>
    <span>Prawda zdaje się być czymś zupełnie przeciwnym.</span>
</p>
</section>

<section epub:type="chapter" id="ch-79" title="LXXIX">
<p class="stanza">
    <span>Rozwiązywanie sporu, jeszcze większy sprowadza spór.</span><br/>
    <span>Cóż w tym dobrego?</span><br/>
    <span>Dlatego mędrcy są zawsze słabszą stroną umowy i nie ponaglają kontrahentów do jej wykonania.</span><br/>
    <span>Kto jest w porządku, ten dotrzymuje umowy;</span><br/>
    <span>kto nie jest w porządku, nalicza odsetki.</span><br/>
    <span>Niebo nie faworyzuje nikogo, zawsze jest po stronie tych, którzy są dobrzy.</span>
</p>
</section>

<section epub:type="chapter" id="ch-80" title="LXXX">
<p class="stanza">
    <span>Kraj niech będzie mały i słabo zaludniony;</span><br/>
    <span>niech posiada narzędzia, ale ich nie używa;</span><br/>
    <span>niech się strzeże śmierci i nie wyrusza daleko w drogę.</span><br/>
    <span>Chociaż posiada łodzie i wozy, niechaj nie wsiada na nie;</span><br/>
    <span>chociaż posiada tarcze i włócznie, niechaj ich nie pokazuje.</span><br/>
    <span>Niech wróci do wiązania supełków na sznurku<a id="nr-39" href="#fn-39" epub:type="noteref" class="noteref">39</a>.</span><br/>
    <span>Smaczna będzie jego kuchnia, piękne stroje, spokojne domostwa i radosne obyczaje.</span><br/>
    <span>A sąsiedzi, choć się nawzajem widują, słyszą nawzajem swoje kury i psy, niech się nie kontaktują ze sobą aż do śmierci.</span>
</p>
</section>

<section epub:type="chapter" id="ch-81" title="LXXXI">
<p class="stanza">
    <span>Słowa wiarygodne nie są piękne, piękne słowa nie są wiarygodne.</span><br/>
    <span>Człowiek porządny nie dyskutuje, kto dyskutuje, niewiele jest wart.</span><br/>
    <span>Kto posiadł wiedzę, ten nie jest mądry, kto jest mądry, ten nic nie wie.</span><br/>
    <span>Mędrcy niczego nie gromadzą;</span><br/>
    <span>im więcej służą innym, tym więcej mają, im więcej dają innym, tym więcej dostają.</span><br/>
    <span>Niebo jest ostre, ale nie rani.</span><br/>
    <span>Mędrcy, kiedy coś robią, nie są nadgorliwi.</span>
</p>
</section>

<section epub:type="endnotes" title="Przypisy">
    <h2 class="chapter">Przypisy</h2>
    <div id="fn-1" epub:type="footnote"><p><span class="noteref">1</span> Inni tłumaczą: „Droga, którą można podążać, nie jest niezmienną Drogą” albo „Tao, które można opisać, nie jest niezmiennym (=prawdziwym) Tao”. Samo słowo <em>tao</em> (道) – w <em>hanyu pinyin</em> zapisywane <em>dao</em> – znaczy pierwotnie „droga”. Z czasem nabrało ono również innych znaczeń np. „iść”, „zasady”, „porządek wszechświata”, a nawet „mówić” czy „opisywać”. Stąd (zamierzona) wieloznaczność tego zdania. <a href="#nr-1" epub:type="backlink">↩︎</a></p></div>
    <div id="fn-2" epub:type="footnote"><p><span class="noteref">2</span> Jak widać totalitaryzm nie był Chińczykom obcy już w starożytności. <a href="#nr-2" epub:type="backlink">↩︎</a></p></div>
    <div id="fn-3" epub:type="footnote"><p><span class="noteref">3</span> Chodzi o to, że staje się czymś zwyczajnym, powszednim jak pył i kurz, lub też po prostu czymś bez połysku. <a href="#nr-3" epub:type="backlink">↩︎</a></p></div>
    <div id="fn-4" epub:type="footnote"><p><span class="noteref">4</span> Chińczycy w odległej starożytności wyznawali (najprawdopodobniej) jakąś monoteistyczną religię. <a href="#nr-4" epub:type="backlink">↩︎</a></p></div>
    <div id="fn-5" epub:type="footnote"><p><span class="noteref">5</span> Dosłownie: „Traktują rzeczy jak słomiane psy”. Psy takie składano w ofierze, a losem ich się nie przejmowano: nie żałowano ich ani nie pogardzano nimi. <a href="#nr-5" epub:type="backlink">↩︎</a></p></div>
    <div id="fn-6" epub:type="footnote"><p><span class="noteref">6</span> Niektórzy tłumaczą: „Duch doliny nigdy nie umiera”. <a href="#nr-6" epub:type="backlink">↩︎</a></p></div>
    <div id="fn-7" epub:type="footnote"><p><span class="noteref">7</span> Chodzi o to, że woda płynie w dół, w przeciwieństwie do ludzi zabiegających o karierę, którzy pną się do góry. <a href="#nr-7" epub:type="backlink">↩︎</a></p></div>
    <div id="fn-8" epub:type="footnote"><p><span class="noteref">8</span> Jedność czyli Tao. <a href="#nr-8" epub:type="backlink">↩︎</a></p></div>
    <div id="fn-9" epub:type="footnote"><p><span class="noteref">9</span> Występujący tu w oryginale termin Te (德) – w <em>hanyu pinyin</em> zapisywany <em>de</em> – jest bardzo trudny do przetłumaczenia. Niektórzy tłumaczą go „Cnota” inni zaś „Moc”. <a href="#nr-9" epub:type="backlink">↩︎</a></p></div>
    <div id="fn-10" epub:type="footnote"><p><span class="noteref">10</span> W oryginale zamiast słowa „nadmiar” występuje liczebnik „pięć”. Chińczycy wyróżniali bowiem po pięć rodzajów różnych klas zjawisk w przyrodzie:<br/>5 kolorów (czerwony, biały, czarny, żółty oraz <em>qing</em> (青) – zielony-i-niebieski);<br/>5 smaków (słodki, kwaśny, gorzki, słony, ostry);<br/>5 żywiołów (metal, ziemia, woda, ogień, drewno);<br/>5 stron świata (wschód, zachód, północ, południe, środek) etc. <a href="#nr-10" epub:type="backlink">↩︎</a></p></div>
    <div id="fn-11" epub:type="footnote"><p><span class="noteref">11</span> W oryginale: „moje ciało”. <a href="#nr-11" epub:type="backlink">↩︎</a></p></div>
    <div id="fn-12" epub:type="footnote"><p><span class="noteref">12</span> W oryginale <em>P’u</em>; tłumaczone jest czasem jako: „naturalna prostota” lub nietłumaczone w ogóle. W <em>hanyu pinyin</em>: <em>Pu</em>. <a href="#nr-12" epub:type="backlink">↩︎</a></p></div>
    <div id="fn-13" epub:type="footnote"><p><span class="noteref">13</span> Występujące tu słowo <em>quan</em> (全), które przetłumaczyłem jako „powszechność” (dosłowne znaczenie „całość” lub „pełny”) jest uważane przez niektórych za błąd. Uważają, iż w tym miejscu powinien się znajdować podobny graficznie znak słowa <em>wang</em> (王), czyli „król”. <a href="#nr-13" epub:type="backlink">↩︎</a></p></div>
    <div id="fn-14" epub:type="footnote"><p><span class="noteref">14</span> W oryginale: „do nieba”. <a href="#nr-14" epub:type="backlink">↩︎</a></p></div>
    <div id="fn-15" epub:type="footnote"><p><span class="noteref">15</span> Porównaj H. D. Thoreau w <em>Civil disobedience</em>: „The best government governs the least” (najlepszy rząd to taki, który rządzi najmniej). <a href="#nr-15" epub:type="backlink">↩︎</a></p></div>
    <div id="fn-16" epub:type="footnote"><p><span class="noteref">16</span> Dobroduszność <em>ren</em> (仁) i etyka <em>yi</em> (義), jak i pojawiące się w dalszej części tego rozdziału mądrość [wiedza i inteligencja] <em>zhihui</em> (智慧), miłość [synowska i ojcowska] <em>xiaoci</em> (孝慈) oraz lojalność [urzędnicza] <em>zhongchen</em> ( 忠臣), to pogardzane przez Lao-tsy’ego cnoty konfucjańskie. Uważał je bowiem za sztuczną maskę, kryjącą prawdziwe uczucia. Więcej na ten temat w rozdziale XXXVIII. <a href="#nr-16" epub:type="backlink">↩︎</a></p></div>
    <div id="fn-17" epub:type="footnote"><p><span class="noteref">17</span> „Dobroduszność” – w oryginale <em>ren</em> (仁) (tłumaczona także „humanitaryzm” lub „człowieczeństwo”) – jest kardynalną cnotą konfucjańską, porównywalną z przykazaniem miłości bliźniego w chrześcijaństwie. Lao-tsy uważa ją za wymuszoną, a nie naturalną, tak więc zbędną. <a href="#nr-17" epub:type="backlink">↩︎</a></p></div>
    <div id="fn-18" epub:type="footnote"><p><span class="noteref">18</span> Dosłownie: „czym się różni <em>wei</em> (唯) od <em>e</em> (阿)”. Cheng Xuanying, jeden z komentatorów, twierdzi, iż <em>wei</em> jest wyrazem szacunku, a <em>e</em> – pogardy. <a href="#nr-18" epub:type="backlink">↩︎</a></p></div>
    <div id="fn-19" epub:type="footnote"><p><span class="noteref">19</span> W niektórych wydaniach zamiast słowa „człowiek” występuje „król”. <a href="#nr-19" epub:type="backlink">↩︎</a></p></div>
    <div id="fn-20" epub:type="footnote"><p><span class="noteref">20</span> Dosłownie: „Tao postępuje zgodnie z naturą natury”. <a href="#nr-20" epub:type="backlink">↩︎</a></p></div>
    <div id="fn-21" epub:type="footnote"><p><span class="noteref">21</span> W języku chińskim słowo „dolina” (谷) brzmi tak samo jak „zboże” (穀) – gu. Całkiem możliwe, że pierwotnie chodziło o to drugie. <a href="#nr-21" epub:type="backlink">↩︎</a></p></div>
    <div id="fn-22" epub:type="footnote"><p><span class="noteref">22</span> W oryginale: „<em>si-er-bu-wang-zhe shou</em> (死而不亡者壽)”, co znaczy: „ten-który-umiera-ale-nie-umiera-do-końca [jest] długowieczny”. <a href="#nr-22" epub:type="backlink">↩︎</a></p></div>
    <div id="fn-23" epub:type="footnote"><p><span class="noteref">23</span> Patrz rozdział XV przyp. 1. <a href="#nr-23" epub:type="backlink">↩︎</a></p></div>
    <div id="fn-24" epub:type="footnote"><p><span class="noteref">24</span> W tym rozdziale Lao-tsy wymienia cnoty konfucjańskie porównując je do Mocy (czyli Te, co można tłumaczyć również jako „cnota”), aby wykazać, że cnoty, o których naucza Konfucjusz, są gorsze od Mocy taoistycznej ze względu na ich sztuczność. <a href="#nr-24" epub:type="backlink">↩︎</a></p></div>
    <div id="fn-25" epub:type="footnote"><p><span class="noteref">25</span> W starożytnych Chinach istniał zwyczaj używania jakiegoś pogardliwego słowa zamiast zaimka osobowego „ja”. Na przykład żony, kiedy zwracały się do mężów, mówiły „konkubina przyjdzie” zamiast „przyjdę”. <a href="#nr-25" epub:type="backlink">↩︎</a></p></div>
    <div id="fn-26" epub:type="footnote"><p><span class="noteref">26</span> W tym przypadku zdecydowałem się przetłumaczyć <em>dao</em> (道) jako „Droga”, a nie jako „Tao”, choć najprawdopodobniej dwuznaczność była tu przez autora zamierzona. <a href="#nr-26" epub:type="backlink">↩︎</a></p></div>
    <div id="fn-27" epub:type="footnote"><p><span class="noteref">27</span> Niektórzy tłumaczą: „...dostarczają nawozu”. <a href="#nr-27" epub:type="backlink">↩︎</a></p></div>
    <div id="fn-28" epub:type="footnote"><p><span class="noteref">28</span> Porównaj R. W. Emerson w <em>Self-reliance</em>: „Traveling is a fool’s circus” (Podróże to cyrk głupców). <a href="#nr-28" epub:type="backlink">↩︎</a></p></div>
    <div id="fn-29" epub:type="footnote"><p><span class="noteref">29</span> Czyli w zgodzie z Tao. <a href="#nr-29" epub:type="backlink">↩︎</a></p></div>
    <div id="fn-30" epub:type="footnote"><p><span class="noteref">30</span> Dosłownie <em>chizi</em> (赤子), czyli „czerwony syn”. <a href="#nr-30" epub:type="backlink">↩︎</a></p></div>
    <div id="fn-31" epub:type="footnote"><p><span class="noteref">31</span> Porównaj <em>Ewangelia Łukasza</em>: „Bo kto chce zachować swoje życie – straci je”. <a href="#nr-31" epub:type="backlink">↩︎</a></p></div>
    <div id="fn-32" epub:type="footnote"><p><span class="noteref">32</span> Porównaj rozdział IV przypis 3. <a href="#nr-32" epub:type="backlink">↩︎</a></p></div>
    <div id="fn-33" epub:type="footnote"><p><span class="noteref">33</span> Gotując małą rybkę nie można zbyt często jej obracać czy przesuwać, bo się rozleci. <a href="#nr-33" epub:type="backlink">↩︎</a></p></div>
    <div id="fn-34" epub:type="footnote"><p><span class="noteref">34</span> Czyli władcą. Za czasów powstania <em>Wielkiej Księgi Tao</em> nie było jeszcze w Chinach cesarzy. <a href="#nr-34" epub:type="backlink">↩︎</a></p></div>
    <div id="fn-35" epub:type="footnote"><p><span class="noteref">35</span> Porównaj <em>Ewangelia Mateusza</em>: „Zło dobrem zwyciężaj”. <a href="#nr-35" epub:type="backlink">↩︎</a></p></div>
    <div id="fn-36" epub:type="footnote"><p><span class="noteref">36</span> Dlatego też w niektórych krajach edukacja jest płatna  <a href="#nr-36" epub:type="backlink">↩︎</a></p></div>
    <div id="fn-37" epub:type="footnote"><p><span class="noteref">37</span> W oryginale <em>ci</em> (慈), czyli miłość rodzicielska, w odróżnieniu od <em>xiao</em> (孝) – miłości dziecka do rodziców czy też <em>ai</em> (愛) – miłości między kobietą a mężczyzną. <a href="#nr-37" epub:type="backlink">↩︎</a></p></div>
    <div id="fn-38" epub:type="footnote"><p><span class="noteref">38</span> Porównaj wypowiedź Sokratesa: „Wiem, że nic nie wiem”. <a href="#nr-38" epub:type="backlink">↩︎</a></p></div>
    <div id="fn-39" epub:type="footnote"><p><span class="noteref">39</span> W odległej starożytności Chińczycy najwyraźniej posługiwali się czymś w rodzaju <em>kipu</em>. Lao-tsy'emu chodzi o to, aby powrócić do dawnych zwyczajów, które uważa za lepsze niż obecne. <a href="#nr-39" epub:type="backlink">↩︎</a></p></div>
</section>

<section epub:type="preface" title="Przedmowa">
    <h2 class="chapter">Co to jest za książka?</h2>
    <p><em>Wielka księga Tao</em> to nic innego, jak po prostu mała książeczka (można ją włożyć do kieszeni i zabrać na majówkę), która zrobiła oszałamiającą karierę. Chyba jedynie <em>Biblia</em>, <em>Bhagavad Gita</em>, <em>Koran</em> i <em>Czteroksiąg Konfucjański</em> mogą się z nią równać. Jeśli zaś chodzi o liczbę dokonywanych przekładów na inne języki, przegrywa pewnie tylko z <em>Biblią</em>. Ale są to dane z rękawa, więc lepiej ich nie cytować.</p>
    <p><em>Wielka księga Tao</em> została napisana za czasów panowania dynastii Zhou (周) (co również bywa pisane Chou albo Czou – chodzi o to samo). Dynastia ta panowała nad swoiście skonfederowanymi państewkami, z których połączenia powstało w 221 r. p.n.e. imperium zwane przez nas Chinami. Poza przybliżoną datą powstania tego dzieła niewiele o nim wiemy. Istnieje na jego temat pewna całkiem wiarygodna legenda, którą można przeczytać kilka akapitów niżej.</p>
    <p>Najpierw jednak coś o samym utworze. Wraz z powstaniem zjednoczonego imperium chińskiego i nastaniem nowej dynastii zwanej Qin (秦) (Ch’in lub Cz’in – to inne wersje ortograficzne tego samego słowa), zarządzono Wielkie Palenie Ksiąg – taka Święta Inkwizycja, tyle że na większą skalę: niszczono wszystko oprócz dzieł dotyczących medycyny, wróżbiarstwa, obowiązującej wówczas ideologii, zwanej legizmem, i może paru jeszcze innych pomniejszych dziedzin. Ukrywanie ksiąg przeznaczonych do spalenia groziło rzecz jasna utratą zarówno ich, jak i głowy. Wielu uczonych pogrzebano żywcem. Dynastia ta panowała jednak niedługo – do 206 r. p.n.e. – tak więc spalone księgi odtworzono… z pamięci. Kto wie, co chińscy skrybowie „z pamięci” mogli do tych ksiąg potem, nawet w dobrej wierze, powpisywać. W wielu istniejących wersjach <em>Wielkiej księgi Tao</em> nie zgadza się nawet kolejność i liczba rozdziałów.</p>
    <p>No dobrze, to była mała wędrówka dygresyjna, a teraz wróćmy do rzeczy: co to jest za książka? Prawdę mówiąc, sam nie wiem. Na temat taoizmu napisano wiele prac, niektóre z nich czytałem, ale nie zauważyłem większego związku między nimi a tekstem <em>Wielkiej księgi Tao</em> – może po prostu nie rozumiem słownictwa współczesnego filozofioznawstwa. Ja jestem tylko tłumaczem.</p>
    <p>Moim zdaniem (i o ile mi wiadomo tylko moim) jest to tekst – wbrew pozorom – miejscami wyraźnie totalitarny, np. rozdziały III, XX, czy LXV.</p>
    <p>Przekład na język europejski jest rzeczą niewykonalną – wszelkie istniejące „przekłady” to INTERPRETACJE. Mój też. Nawet wersje we współczesnym języku chińskim trudno czasami nazwać tłumaczeniami.</p>
    <h4 class="c">Autor</h4>
    <p>Autorem jest podobno pewien starzec zwany Lao-tsy (老子), co w <em>hanyu pinyin</em> pisane jest Laozi. Niektórzy powiadają, iż tak naprawdę nazywał się Li Er (李耳) i był swego czasu archiwistą na dworze jakiegoś ważnego jegomościa. Inni twierdzą zaś, że w ogóle go nie było, a ktoś go tylko wymyślił.</p>
    <p>Mnie tam wszystko jedno, kto to napisał. Wydaje mi się nawet, iż <em>Wielka księga Tao</em> – a w dosłownym przekładzie: <em>Księga Drogi i Cnoty</em> [<em>Tao Te Ching</em>, <em>Tao Te King</em>, czy też <em>Daodejing</em> (道德經)] – została napisana przez wiele osób, które nie tylko się nie znały, ale miały różne poglądy, a nawet nie rozumiały do końca, co współautorzy mieli na myśli. Ale mogę się mylić.</p>
    <p>Jeśli ktoś wierzy w Lao-tsy’ego, słyszał pewnie historię o tym, jak to rozgoryczony życiem dworskim postanowił wsiąść na byka (albo krowę), zbiec z Chin (o ile w ogóle były wtedy już jakieś Chiny) i udać się na zachód (gdzie podobno miał zostać nauczycielem Buddy). Strażnik graniczny zagroził Lao-tsy’emu, iż go nie wypuści, dopóki ten nie spisze mu swej nauki. Tak oto powstała ta książeczka.</p>
    <p class="r"><em>Jarek Zawadzki<br/>Shenzhen, 2004</em></p>
</section>

</body>
</html>

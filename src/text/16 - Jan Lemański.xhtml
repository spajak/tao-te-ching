<?xml version="1.0" encoding="utf-8"?>
<!DOCTYPE html>
<html xml:lang="pl" lang="pl" xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
    <title>Tao Te Ching</title>
    <meta name="author" content="Lao Tzu"/>
    <meta name="translator" content="Jan Lemański"/>
    <meta name="year" content="1921"/>
    <meta name="source" content="https://pl.wikisource.org/wiki/Tao_(t%C5%82um._Lema%C5%84ski)"/>
    <meta charset="utf-8"/>
    <link href="../local.css" rel="stylesheet" type="text/css"/>
</head>
<body epub:type="bodymatter">

<section epub:type="chapter" id="ch-01" title="I">
<p class="stanza">
    <span>To, co nieistność w byt ten przemienia,</span><br/>
    <span>A czego zmienny czas się nie imie;</span><br/>
    <span>To, z czego wszelkie pochodzi imię:</span><br/>
    <span>Samo żadnego nie ma imienia.</span>
</p><p class="stanza">
    <span>To wszechpotęgi dobro olbrzymie,</span><br/>
    <span>Samo wyzbyte z wszelkiego mienia;</span><br/>
    <span>Oto jest prawda, godna umienia,</span><br/>
    <span>A która w sercu twem niech się przyjmie:</span>
</p><p class="stanza">
    <span>TAO – to droga pośród ciemności,</span><br/>
    <span>Opromieniona tchem świetlaności;</span><br/>
    <span>TAO – to ducha najgłębsze bezdno;</span><br/>
    <span>TAO – to łącznik z przestrzenią gwiezdną;</span><br/>
    <span>W TAO się wszelka istność poczyna,</span><br/>
    <span>Zeń czyn, a ono jest – Bezprzyczyna.</span>
</p>
</section>

<section epub:type="chapter" id="ch-02" title="II">
<p class="stanza">
    <span>Jedność bezzjawnem źródłem jest wszechtreści.</span><br/>
    <span>Objaw z niej płynie, jak ze zdroju rzeka,</span><br/>
    <span>A ona – przyczyn przyczyna daleka –</span><br/>
    <span>Nigdy się w słowach, ni w czynach nie streści.</span>
</p><p class="stanza">
    <span>Naokół niebo ziemię przyobleka,</span><br/>
    <span>Empirejskiemi dalami ją pieści,</span><br/>
    <span>Stwarzając z ziemskiej gliny jej niewieściej</span><br/>
    <span>Lennego pana wszechbytu – człowieka.</span>
</p><p class="stanza">
    <span>Emanujący z tych prarodzicieli,</span><br/>
    <span>Mąż człowieczeństwo ze swą żoną dzieli.</span><br/>
    <span>A tak, poczęcie mając to dwoiste,</span><br/>
    <span>Niebem i ziemią człowiek jest zaiste.</span><br/>
    <span>Umrze – w proch jego ciało się obróci;</span><br/>
    <span>Sam duch, że z nieba – do niebios powróci.</span>
</p>
</section>

<section epub:type="chapter" id="ch-03" title="III">
<p class="stanza">
    <span>Jestestwo, istność niestworzona cała –</span><br/>
    <span>Oto co dla nas prawdą jest jedyną,</span><br/>
    <span>A reszta – złuda, choć dziś zachwycała,</span><br/>
    <span>Niknie z chwilami, które w bezkres płyną.</span>
</p><p class="stanza">
    <span>Naoczny zjaw ma postać coraz inną;</span><br/>
    <span>Esencja życia – ta jedynie trwała;</span><br/>
    <span>Stworzone rzeczy i ludzie przeminą,</span><br/>
    <span>Lecz TO po wszystek jest czas. Temu chwała!</span>
</p><p class="stanza">
    <span>Egzystujące i rzeczy i ludzie</span><br/>
    <span>Mijają prędko, jak w sennej ułudzie.</span><br/>
    <span>A choć tak dzisiaj żywe, jutro zbledną.</span>
</p><p class="stanza">
    <span>Nie wstrzymasz życia, choćbyś chciał rozpacznie.</span><br/>
    <span>Umrze, co żyło, skończy się, co zacznie.</span><br/>
    <span>Samo TO wieczne, tylko ono jedno.</span>
</p>
</section>

<section epub:type="chapter" id="ch-04" title="IV">
<p class="stanza">
    <span>Jest droga TAO, ale to droga</span><br/>
    <span>Od ziemskich nizin do niebios proga,</span><br/>
    <span>A dalej idzie w bezmiar przestworzy,</span><br/>
    <span>Nieprzeniknionych, jak sekret boży.</span>
</p><p class="stanza">
    <span>Napróżno człowiek, w ludzkiej swej dumie,</span><br/>
    <span>Enigmat ten się rozwiązać sili.</span><br/>
    <span>Setki prawd ludzie już nagłosili,</span><br/>
    <span>Lecz żadna TEGO pojąć nie umie.</span>
</p><p class="stanza">
    <span>Element pierwszy, życia poczęcie,</span><br/>
    <span>Może‑ż mieć w słowach ludzkich ujęcie?</span><br/>
    <span>A to, co słowem człek ograniczy,</span><br/>
    <span>Nie jest‑że kłamem prawd bezgraniczy?</span><br/>
    <span>Ucisz zgiełk żądz swych, a prawda święcie</span><br/>
    <span>Sama ci skarb da swój tajemniczy.</span>
</p>
</section>

<section epub:type="chapter" id="ch-05" title="V">
<p class="stanza">
    <span>Inaczej widzisz, patrząc z wyżyny;</span><br/>
    <span>Inne są życia ziemskie ścieżyny.</span><br/>
    <span>Gdy z wyżyn patrzysz, widno twym oczom:</span><br/>
    <span>Gdyś zszedł na poziom, dale się mroczą.</span>
</p><p class="stanza">
    <span>Droga w niebiesiech, jak strzelił – prosta,</span><br/>
    <span>Ale na ziemi człek tem nie sprosta.</span><br/>
    <span>Na ziemi, pragnąc żyć tak strzeliście,</span><br/>
    <span>Jakżeż się często z dróg zmyliliście!</span>
</p><p class="stanza">
    <span>Jest prawda, ale tej prawdy łono –</span><br/>
    <span>Jej najtajniejsze rodzime wnętrze,</span><br/>
    <span>W którem się żary tlą najgorętsze –</span><br/>
    <span>Nieprzeniknioną skryte zasłoną.</span><br/>
    <span>Wiesz tylko jedno, że wśród przestworzy,</span><br/>
    <span>W błyskawic dnie, jest moc, która tworzy.</span>
</p>
</section>

<section epub:type="chapter" id="ch-06" title="VI">
<p class="stanza">
    <span>Choćby najżywiej, choć najbarwiściej,</span><br/>
    <span>Jeśli się prawda cieleśnie ziści:</span><br/>
    <span>Gdy cielesności tych więcej będzie,</span><br/>
    <span>Czyż przeto prawdy samej przybędzie?</span>
</p><p class="stanza">
    <span>Można‑ż prawdami żyć dwiema? trzema?…</span><br/>
    <span>Prawda jest jedna, lub prawdy niema.</span><br/>
    <span>Jeśli jej niema, nikt jej nie złowi;</span><br/>
    <span>Jeśli jest jedna, nikt nie wysłowi,</span>
</p><p class="stanza">
    <span>Jest prawda TAO, jak dal bez brzega,</span><br/>
    <span>Której nie pojmiesz ciała oczami;</span><br/>
    <span>Choć w niej się myśl, jak słońce, zażega,</span><br/>
    <span>I chociaż łudzi cię przezroczami,</span><br/>
    <span>Lecz ten, kto po nią cielesne dłonie</span><br/>
    <span>Wyciąga, żądny jej wcieleń – spłonie.</span>
</p>
</section>

<section epub:type="chapter" id="ch-07" title="VII">
<p class="stanza">
    <span>Być, czem się jest, właściwe niższemu stworzeniu:</span><br/>
    <span>Człowiek się uistotnia nie w bycie – w dążeniu.</span><br/>
    <span>Treść twoja – to twa dusza, ciało – to twa postać:</span><br/>
    <span>Nie tem jesteś, czem jesteś, ale czem chcesz zostać.</span>
</p><p class="stanza">
    <span>Dąż najwyżej, najmocniej, najświęciej, najczyściej,</span><br/>
    <span>A to wszystko się tobie, ani wiesz jak, ziści.</span><br/>
    <span>Jak ziarno, które siewca zasiał w ziemi łonie,</span><br/>
    <span>Miej w duszy cel, aż kwiatem zbożnym ci zapłonie.</span>
</p><p class="stanza">
    <span>Człowiek jest utworzony zasadami dwiema:</span><br/>
    <span>Stworzeniem jest znikomem i ciału lenniczem,</span><br/>
    <span>Dla którego „nad życie” – umiłowań niema,</span>
</p><p class="stanza">
    <span>I jest duszą, jest wiecznie gorejącym zniczem;</span><br/>
    <span>Jest wolą, która pragnie „po nad życie”, niema,</span><br/>
    <span>Niewymownie swobodna, nie ujęta niczem.</span>
</p>
</section>

<section epub:type="chapter" id="ch-08" title="VIII">
<p class="stanza">
    <span>Istnienia ziemi i niebios Przyczyna</span><br/>
    <span>Ani się kończy, ani się zaczyna.</span><br/>
    <span>Jedynie tylko tej Przedwiecznej Woli</span><br/>
    <span>Mędrzec pożąda, aż się z nią zespoli.</span>
</p><p class="stanza">
    <span>Lecz zanim przyjdzie chwila upragniona,</span><br/>
    <span>Weź obowiązków swój trud na ramiona,</span><br/>
    <span>Kochaj swych bliźnich serca bezgraniczem,</span><br/>
    <span>Oddaj im wszystko, sam się nie wiąż niczem.</span>
</p><p class="stanza">
    <span>Mędrzec niczego nie pragnie od ludzi,</span><br/>
    <span>Kłamnemi słowy nikogo nie łudzi,</span><br/>
    <span>Powściąga żądze znikomego ciała,</span><br/>
    <span>Milczący, w sobie zamknięty i niemy,</span><br/>
    <span>Obudza duszę, ażeby widziała.</span>
</p><p class="stanza">
    <span>Czas przyjdzie: wszyscy tacy się staniemy.</span>
</p>
</section>

<section epub:type="chapter" id="ch-09" title="IX">
<p class="stanza">
    <span>Na rzeczy ziemskie spłynie śmierci era,</span><br/>
    <span>I samo niebo przeminie i zniknie,</span><br/>
    <span>Ale istota duszy nie umiera.</span><br/>
    <span>TAO głębokie: nikt go nie przeniknie.</span>
</p><p class="stanza">
    <span>Wola przedwieczna życia jest korzeniem</span><br/>
    <span>I nieba z ziemią ślubnem skojarzeniem.</span><br/>
    <span>Niebo wraz z ziemią – rzecz codzienna, zwykła,</span><br/>
    <span>Ale w istocie czem jest? Któż rozwikła?</span>
</p><p class="stanza">
    <span>Myśl o tem zawsze, o każdym momencie,</span><br/>
    <span>Rozwijaj w sobie prawdziwe pojęcie.</span><br/>
    <span>Myśl. Z wyraźnością żywych barw naoczną,</span><br/>
    <span>Te zjawiać ci się tajemnice poczną:</span><br/>
    <span>Jak nie jest życie bez śmierci niczyje,</span><br/>
    <span>Tak to, co zmarło, – przyjdzie czas – ożyje.</span>
</p>
</section>

<section epub:type="chapter" id="ch-10" title="X">
<p class="stanza">
    <span>Takie człowieczych władz są zadania:</span><br/>
    <span>W rzeczach materji czyn rodzi mienie,</span><br/>
    <span>Z czynności uczuć są pożądania,</span><br/>
    <span>A czynem ducha jest – zrozumienie.</span>
</p><p class="stanza">
    <span>O mienie bogactw ludzie krew leją,</span><br/>
    <span>Niewolnik <i>uczuć</i> kocha, przeklina…</span><br/>
    <span>Uczniu, podążaj <i>myśli</i> koleją:</span><br/>
    <span>Oto spokoju wieczna kraina.</span>
</p><p class="stanza">
    <span>Kto w życiu bogactw żył atmosferą,</span><br/>
    <span>Po tym, po latach, zostanie zero;</span><br/>
    <span>Ten, kto żył sercem, tego miłośnie</span><br/>
    <span>Po śmierci wspomni wnuk niedaleki,</span><br/>
    <span>I wnet zapomni, skoro podrośnie.</span><br/>
    <span>Sam tylko mędrzec – ten przetrwa wieki.</span>
</p>
</section>

<section epub:type="chapter" id="ch-11" title="XI">
<p class="stanza">
    <span>Umieć… Umienie jest lepsze od mienia;</span><br/>
    <span>To jest niezmienne, co wiecznie się zmienia.</span><br/>
    <span>Od prawdy człowiek oddali się, jeśli</span><br/>
    <span>Uczonem słowem zwęży ją – określi.</span>
</p><p class="stanza">
    <span>W której‑ż uznanej mieści się maksymie</span><br/>
    <span>To, czego żadne nie da poznać imię?</span><br/>
    <span>Niebo i ziemia tę nam prawdę wieści:</span><br/>
    <span>Niebo – twór męski, ziemia – twór niewieści.</span>
</p><p class="stanza">
    <span>Gdy ich coś cieszy, gdy coś dręczy srodze,</span><br/>
    <span>Ci nie są jeszcze na prawdziwej drodze;</span><br/>
    <span>Którzy się z złudą zmysłów nie rozstali,</span><br/>
    <span>Będą od prawdy coraz dalej stali:</span><br/>
    <span>Poznają tylko życia barwy zwierzchnie,</span><br/>
    <span>Lecz tajemnica, gdy się zbliżą – pierzchnie.</span>
</p>
</section>

<section epub:type="chapter" id="ch-12" title="XII">
<p class="stanza">
    <span>Ten, który patrzy, nie zawsze dostrzega;</span><br/>
    <span>Jeden pracuje, a plon zbiera inny;</span><br/>
    <span>Nie jest bezbrzeżny, kto zbiera bez brzega;</span><br/>
    <span>Ten, kto strofuje, często sam jest winny.</span>
</p><p class="stanza">
    <span>Niezawsze widzi ten, który spoziera;</span><br/>
    <span>Ten, kto nie zbiera, posiada na wieki;</span><br/>
    <span>Źle chodzi ten, kto na palcach się wspiera;</span><br/>
    <span>Ten widzi jasno, kto zamknął powieki.</span>
</p><p class="stanza">
    <span>Sędziowie błędów sami też się mylą;</span><br/>
    <span>Kto wiecznie żyć chce, niech nie żyje chwilą;</span><br/>
    <span>Kto każdą chwilą jest wiecznie przytomny,</span><br/>
    <span>Przed tym się schyli do nóg czas potomny.</span><br/>
    <span>W kim jest potęga i dobroć łagodna,</span><br/>
    <span>Ta osobistość być najpierwszą godna.</span>
</p>
</section>

<section epub:type="chapter" id="ch-13" title="XIII">
<p class="stanza">
    <span>Każdej rzeczy, która jest w materjalnym bycie,</span><br/>
    <span>Widzisz – zda się – początek jej i jej pozbycie;</span><br/>
    <span>Ale to tylko pozór, a w istocie rzeczy</span><br/>
    <span>Bez początku i końca ten jest byt człowieczy.</span>
</p><p class="stanza">
    <span>Stwarzać – znaczy dostrzegać, co już dawniej było,</span><br/>
    <span>A co się teraz, niby na nowo, dobyło,</span><br/>
    <span>I stwarzać znaczy również obecne zniszczenie</span><br/>
    <span>Rzeczy jednych, by drugim zapewnić ziszczenie.</span>
</p><p class="stanza">
    <span>Tak jak w trójcy się jedność ukrycie zawiera:</span><br/>
    <span>Tak wczorajsza z dzisiejszą i z przyszłą jest era.</span><br/>
    <span>To, co było, jest dziś, co dziś jest – jutro będzie.</span><br/>
    <span>Dawniej, dzisiaj i kiedyś – to trzy ery w pędzie:</span><br/>
    <span>Kto je wszystkie ogarnął jednym myśli rzutem,</span><br/>
    <span>Ten, mędrzec, życiem żyje, z czasu pęt wyzutem.</span>
</p>
</section>

<section epub:type="chapter" id="ch-14" title="XIV">
<p class="stanza">
    <span>Jeśli chcesz dociec istnienia przyczyny,</span><br/>
    <span>Wprzód odpokutuj złe i dobre czyny.</span><br/>
    <span>Jedna rzecz z drugą nieodmiennie skuta:</span><br/>
    <span>Za zło i dobro musi być pokuta.</span>
</p><p class="stanza">
    <span>Kto świat ogarnął sercem miłosiernie,</span><br/>
    <span>Temu świat głowę musi owić w ciernie,</span><br/>
    <span>Bo żąda poznać, do jakiej ty głębi</span><br/>
    <span>Potrafisz cierpieć, człowiecze gołębi.</span>
</p><p class="stanza">
    <span>Ci tylko życia tajnikiem zawładną,</span><br/>
    <span>Którzy nie idą za chęcią żyć żadną.</span><br/>
    <span>Jeślim jest atom rzeki i z nią lecę,</span><br/>
    <span>Jakże mam wiedzieć cośkolwiek o rzece?</span><br/>
    <span>Wiedzą‑ż, jak mają żyć, ludzkie plemiona,</span><br/>
    <span>Jeśli ich istność żądzą żyć splamiona?</span>
</p>
</section>

<section epub:type="chapter" id="ch-15" title="XV">
<p class="stanza">
    <span>Trzymaj gotową strzałę na cięciwie,</span><br/>
    <span>Ale zabijać nie pragnij zbyt chciwie.</span><br/>
    <span>Wszędzie przed tobą nieskończone sedno:</span><br/>
    <span>Nie trafisz w drugie, gdyś utrafił w jedno.</span>
</p><p class="stanza">
    <span>Często za dobry czyn odbierasz pletnie;</span><br/>
    <span>Niecnieś postąpił, stało się szlachetnie;</span><br/>
    <span>Trudna z pozoru rzecz, w istocie łatwa;</span><br/>
    <span>Prosta rzecz, spojrzysz bliżej, już się gmatwa.</span>
</p><p class="stanza">
    <span>Z największą rzeczą krewny drobiazg mały;</span><br/>
    <span>Dąb mniej od trzciny na wiatr wytrzymały;</span><br/>
    <span>Góra upada, nic nie przetrwa stale;</span><br/>
    <span>Zburzy czas to, co dziś na piedestale;</span><br/>
    <span>Traci, kto zysk miał, zyskuje, kto traci;</span><br/>
    <span>Bratem ci obcy, wrogiem – ideał braci.</span>
</p>
</section>

<section epub:type="chapter" id="ch-16" title="XVI">
<p class="stanza">
    <span>Oto mądrości nieomylna ścieżka:</span><br/>
    <span>Mędrzec buduje świat, lecz w nim nie mieszka.</span><br/>
    <span>On jest jak drzewo z owocem w ogrodzie:</span><br/>
    <span>Tworzy i służy chciwej żeru trzodzie:</span>
</p><p class="stanza">
    <span>Mędrca zadaniem twór jest – myśl przeczysta:</span><br/>
    <span>Z duszy ją wysnuł, a świat z niej korzysta.</span><br/>
    <span>Mędrzec to słońce – szafarz tego żaru,</span><br/>
    <span>Którym się karmi wieczny chłód obszaru.</span>
</p><p class="stanza">
    <span>Stworzyciel się nad wynalazkiem głowi,</span><br/>
    <span>Aż znalazł… Inny zyskiem się obłowi.</span><br/>
    <span>Ale w tym innym nie upatruj wroga.</span><br/>
    <span>Myśli twej cenność – oto twoja droga.</span>
</p><p class="stanza">
    <span>Bądź morza głębią, z której ludzkie plemię</span><br/>
    <span>Wyławia perły i dźwiga w djademie.</span>
</p>
</section>

<section epub:type="chapter" id="ch-17" title="XVII">
<p class="stanza">
    <span>Jak drzewo z słońca, tak ty czerp z mądrości.</span><br/>
    <span>Żyj najspokojniej, najciszej, najprościej.</span><br/>
    <span>Choć miałbyś z czego, lecz się nie kwap chwalić:</span><br/>
    <span>Im kto pyszniejszy, tem go łatwiej zwalić.</span>
</p><p class="stanza">
    <span>Do fortunnego nędzarz prawo rości:</span><br/>
    <span>Milcz, gdyś szczęśliwy, i nie budź zazdrości.</span><br/>
    <span>Patrz, złotodajna góra czy ci o tem</span><br/>
    <span>Głosi, że pokład zawiera ze złotem?</span>
</p><p class="stanza">
    <span>Górnik uderza tam i sam ją w gniewie,</span><br/>
    <span>A często minie skarb, i o tem nie wie.</span>
</p><p class="stanza">
    <span>Milcz, i niech twojej złotej tajemnicy</span><br/>
    <span>Szukają w tobie łupiezcy‑górnicy.</span><br/>
    <span>Niech się wokoło rozszaleją żądze.</span><br/>
    <span>Ty milcz, zamknięte duszy miej wrzeciądze.</span>
</p>
</section>

<section epub:type="chapter" id="ch-18" title="XVIII">
<p class="stanza">
    <span>Ci, którzy w własne karby są ujęci,</span><br/>
    <span>Tylko ci żyją wedle swojej chęci:</span><br/>
    <span>Słuchają innych, sami mówią mało,</span><br/>
    <span>Więc to, co zrobią, będzie się trzymało.</span>
</p><p class="stanza">
    <span>Kto z wierzchu zimny, chociaż wewnątrz płonie,</span><br/>
    <span>Ten najbogatszym jest w mądrości plonie.</span><br/>
    <span>Kto w furji uciech drga, kto łka dziecięco,</span><br/>
    <span>Tym wichry, jako piachem Gobi, kręcą.</span>
</p><p class="stanza">
    <span>Kto swoją ufność odmierza na cale,</span><br/>
    <span>Ten jakby nie miał zaufania wcale:</span><br/>
    <span>To drży, jak w wietrze słaby listek drzewa,</span><br/>
    <span>To zbyt rozpacza, to zbyt się spodziewa.</span><br/>
    <span>Mądry, kto całkiem wierzy w swe bożyszcze:</span><br/>
    <span>Co miał, gdy straci, czego nie miał – zyszcze.</span>
</p>
</section>

<section epub:type="chapter" id="ch-19" title="XIX">
<p class="stanza">
    <span>Kto chce po drodze prawdy iść, ten niech się uczy:</span><br/>
    <span>Krew i ciało to szaty, które duch obłóczy.</span><br/>
    <span>Podobieństwo cielesne bierze po nas młodzież,</span><br/>
    <span>Jak znoszoną, lecz świeżo odnowioną odzież.</span>
</p><p class="stanza">
    <span>Czy chwalebne uczynki, czy podległe karze,</span><br/>
    <span>Twarz, jak wierny dokument, potomkom przekaże.</span><br/>
    <span>Napróżno zapisywać dziejami tablice;</span><br/>
    <span>Syn po rodzicach dostał ślad ich dzieł: swe lice.</span>
</p><p class="stanza">
    <span>To, czem być człowiek pragnie, w to się przeistoczy.</span><br/>
    <span>Nie to grunt, czem jest, lecz to, dokąd zwraca oczy.</span><br/>
    <span>Być, czem się jest – właściwe niższemu stworzeniu.</span><br/>
    <span>Człowiek się uistotnia nie w bycie: w dążeniu.</span><br/>
    <span>Przekazywać gatunek – posłannictwo zwierza:</span><br/>
    <span>Człowiek <i>ducha</i> bogactwo dzieciom niech powierza.</span>
</p>
</section>

<section epub:type="chapter" id="ch-20" title="XX">
<p class="stanza">
    <span>Z kornych los zetrze poniżenia znamię:</span><br/>
    <span>Pysznych i hardych przeciwnością złamie.</span><br/>
    <span>Nad uczonego, co z ksiąg jest uczony,</span><br/>
    <span>Lepszy ktoś, z nieba światłem oświecony.</span>
</p><p class="stanza">
    <span>Ten woli życiem brzydkiem żyć, ten ładnem:</span><br/>
    <span>Mędrzec zupełny nie żyć woli żadnem:</span><br/>
    <span>Cichy, pokorny, samotny, milczący.</span><br/>
    <span>Niebo i ziemię w sobie jednoczący.</span>
</p><p class="stanza">
    <span>Nic hałaśliwie w życiu nie poczyna;</span><br/>
    <span>Jest, jak ukryta, niewidna sprężyna,</span><br/>
    <span>W sobie skręcona, jak motor w zegarze,</span><br/>
    <span>Któremu wnętrznem napięciem iść każe,</span><br/>
    <span>A chociaż na nie nie krzyczy, nie woła,</span><br/>
    <span>Jednak wskazówki zakreślają koła.</span>
</p>
</section>

<section epub:type="chapter" id="ch-21" title="XXI">
<p class="stanza">
    <span>Kto myślą mądrą powszechność ogarnie,</span><br/>
    <span>Do tego każdy szczegół sam się garnie;</span><br/>
    <span>Nad ziemią, niebem, nad sferami dwiema</span><br/>
    <span>Mędrzec ma prawo: innych praw dlań niema.</span>
</p><p class="stanza">
    <span>W czem? – gdzie jest prawda? w słowach nie wyjawię.</span><br/>
    <span>Dość chcieć jest prawdy, by ją mieć w objawie.</span><br/>
    <span>Gdy nie udręczasz troską się rozpaczną,</span><br/>
    <span>Zaraz się tobie lepsze dni wić zaczną.</span>
</p><p class="stanza">
    <span>W bliźnim ci sprzecznym nie będziesz miał wroga;</span><br/>
    <span>Ustępuj z drogi innym: oto droga.</span><br/>
    <span>Choćby cię chwytał gniewny szał za gardło,</span><br/>
    <span>Tłum w sobie wrzenie, ażeby umarło.</span><br/>
    <span>Gdyś uległ, giniesz w ziemskich spraw zasobie;</span><br/>
    <span>Gdy przezwyciężysz gniew, masz niebo w sobie.</span>
</p>
</section>

<section epub:type="chapter" id="ch-22" title="XXII">
<p class="stanza">
    <span>Trzydzieści szprych wbij w piastę: toczyć się sposobna;</span><br/>
    <span>Trzydzieści szprych ci na nic, gdy brane z osobna.</span><br/>
    <span>Masz wóz, gdy zwiążesz koła, oś i wasąg społem;</span><br/>
    <span>Nic ci po tych jest rzeczach, gdy koło nie z kołem.</span>
</p><p class="stanza">
    <span>Ten tylko, kto jednoczyć umie, umie użyć:</span><br/>
    <span>Na nic ci rzecz, gdy nie wiesz, do czego ma służyć.</span><br/>
    <span>Związuj, związuj i jednaj, co jest w rozprzężeniu.</span><br/>
    <span>Służ tej myśli, że wszystko jest nam ku służeniu.</span>
</p><p class="stanza">
    <span>Posiadać rzecz, by chciwie do siebie ją tulić;</span><br/>
    <span>By ją na cztery spusty zamknąć, oszkatulić,</span><br/>
    <span>Aby świata boże go nie ujrzała wprędce:</span>
</p><p class="stanza">
    <span>Zaiste, nie tak sobie poczynają mędrce.</span><br/>
    <span>Oni sobie najlepiej tem rzecz upodwładnią,</span><br/>
    <span>Że umieli ją stworzyć i wznieść się po nad nią.</span>
</p>
</section>

<section epub:type="chapter" id="ch-23" title="XXIII">
<p class="stanza">
    <span>Brać na zapas, mieć więcej, niż każe potrzeba:</span><br/>
    <span>Oto stan, do którego nakłaniać nie trzeba.</span><br/>
    <span>Dla wzrostu majętności popaść w upodlenie:</span><br/>
    <span>Oto co się nazywa postąpić szalenie.</span>
</p><p class="stanza">
    <span>Bogacze, klejnotami zdobni, pozłociści</span><br/>
    <span>Depczą tłum i wzbudzają pomruk nienawiści.</span><br/>
    <span>A kto rozpala niecne, złe uczucia w tłumie,</span><br/>
    <span>Ten, choć się stroi, życia ustroju nie umie.</span>
</p><p class="stanza">
    <span>Bogactwo masz, lecz nie żyj sam jego urokiem.</span><br/>
    <span>Dobrobyt niech się toczy łożyskiem szerokiem.</span><br/>
    <span>Bogactwo rzecz niepewna, gdy wokoło biedni.</span><br/>
    <span>Szczęście jest w obcowaniu i w społecznej jedni.</span><br/>
    <span>Bogaczu, który stożysz mienie, stóg do stoga:</span><br/>
    <span>Oto przed tobą prosta i zbawienna droga.</span>
</p>
</section>

<section epub:type="chapter" id="ch-24" title="XXIV">
<p class="stanza">
    <span>Jest ramię prawe i lewe ramię.</span><br/>
    <span>Oba choć sprzeczne dwa drogowskazy,</span><br/>
    <span>Ale ich łączność w jedno nie kłamie.</span><br/>
    <span>Nie w nich: w jedności ich – rdzeń bez skazy.</span>
</p><p class="stanza">
    <span>Nieraz się mówi o cnotach: znam je,</span><br/>
    <span>Etyki wzniosłej umiem nakazy.</span><br/>
    <span>Sprobujesz iść tak, wnet się grunt łamie.</span><br/>
    <span>Ledwieś się ruszył – kamień obrazy.</span>
</p><p class="stanza">
    <span>Enigmat dróg ten jak odcyfrować?</span><br/>
    <span>Miłuj!… To droga. Po niej byt prowadź.</span><br/>
    <span>A jeśli znajdziesz w kimś niecnót brzeżek,</span><br/>
    <span>Nie chciej zbyt nagle prostować ścieżek.</span><br/>
    <span>Upadającą wznoś duszę biedną</span><br/>
    <span>Sercem pamiętnem, żeś jest z nią – jedno!</span>
</p>
</section>

<section epub:type="chapter" id="ch-25" title="XXV">
<p class="stanza">
    <span>Prawdziwy skarb jest przestać na mierze.</span><br/>
    <span>Na nic gromadne skupianie mienia.</span><br/>
    <span>Twój nadmiar niechaj się rozpromienia.</span><br/>
    <span>Moc niech rozdaje: słabość – niech bierze.</span>
</p><p class="stanza">
    <span>Życiodawczego pełen umienia,</span><br/>
    <span>Mędrzec powiada; w to jedno mierzę,</span><br/>
    <span>Ażeby zawrzeć ścisłe przymierze</span><br/>
    <span>Z dobrem najwyższem – z ciszą sumienia.</span>
</p><p class="stanza">
    <span>Pocóż mu walczyć o kęs zażarcie?</span><br/>
    <span>Jemu nie grozi żadna zagłada,</span><br/>
    <span>Żadne majątku jego pożarcie</span><br/>
    <span>Od apetytów wilczych sąsiada.</span><br/>
    <span>On psów nie trzyma u drzwi na warcie,</span><br/>
    <span>Bo on, nie mając nic, wszystkiem włada.</span>
</p>
</section>

<section epub:type="chapter" id="ch-26" title="XXVI">
<p class="stanza">
    <span>Nie tkwiąc, jak robak w ziemi odłamie;</span><br/>
    <span>Nie drżąc, bogatych wzorem nędzarzy,</span><br/>
    <span>Przed wrogim losem, który się zdarzy,</span><br/>
    <span>Powiada: wszystko dobre jest dla mnie.</span>
</p><p class="stanza">
    <span>Z pokojem w duszy, z ciszą na twarzy,</span><br/>
    <span>Przed możnym we czci karku nie łamie,</span><br/>
    <span>Dla biednych miłosierdzia nie kłamie,</span><br/>
    <span>Ni wielbi kogo, ni lekceważy.</span>
</p><p class="stanza">
    <span>Takim człowiekiem jest już bezdomnym;</span><br/>
    <span>Tak o majątku nie dba zdobycie;</span><br/>
    <span>Tak, nie bytując, jest we wszechbycie;</span><br/>
    <span>Tak się sam zmniejszył w świecie ogromnym,</span><br/>
    <span>I tak się umiał duchem rozszerzyć,</span><br/>
    <span>Że już mu jedno: żyć, albo nie żyć.</span>
</p>
</section>

<section epub:type="chapter" id="ch-27" title="XXVII">
<p class="stanza">
    <span>Idąc po życia wertepnej drodze,</span><br/>
    <span>Nim krok uczynisz, uważaj wpierw,</span><br/>
    <span>Czy gdzie nie pełza gad przy twej nodze,</span><br/>
    <span>Czy się nie tai zdradziecki czerw.</span>
</p><p class="stanza">
    <span>Bo chociaż jesteś mądry, człowiecze,</span><br/>
    <span>Chociażeś wszystkie rozumy zgadł:</span><br/>
    <span>Niepostrzeżenie skądś się przywlecze</span><br/>
    <span>Zdradziecki czerw lub nikczemny gad.</span>
</p><p class="stanza">
    <span>Że bez uwagi na niego żyłeś;</span><br/>
    <span>Żeś go nie zdeptał, lecz uraziłeś;</span><br/>
    <span>Żeś dla mizernej jego małości</span><br/>
    <span>Okazał zbyt wyrozumiałości,</span><br/>
    <span>I nie zdeptałeś go na śmierć, gada,</span><br/>
    <span>Ten gad (lub czerw) cię weźmie – obgada.</span>
</p>
</section>

<section epub:type="chapter" id="ch-28" title="XXVIII">
<p class="stanza">
    <span>Jeżeli z złej przygody żmiję wybawicie,</span><br/>
    <span>Żmija, przez wdzięczność, żądłem żgnie was jadowicie.</span><br/>
    <span>Nie przeto, iż dobrego nie oceni dzieła:</span><br/>
    <span>Owszem, właśnie przez wdzięczność żądłem was ucięła.</span>
</p><p class="stanza">
    <span>Tylko tem, co ma, każdy, tem się z drugim dzieli.</span><br/>
    <span>O tem, jeśli nie wiecie, chcę, byście wiedzieli:</span><br/>
    <span>Wyście się podzielili z żmiją sercem radem,</span><br/>
    <span>A ona też się dzieli tem, co ma: swym jadem.</span>
</p><p class="stanza">
    <span>Gdy, lasem idącemu, trafi ci się żmija,</span><br/>
    <span>Którą chłody zwarzyły, niech ją krok twój mija.</span><br/>
    <span>Bo skoro odżywiłeś gada za pazuchą,</span><br/>
    <span>Nieroztropność ci twoja nie ujdzie na sucho:</span><br/>
    <span>Żmija, by dać ci dowód, że wyszła z omdlenia.</span><br/>
    <span>Daje go za pomocą czego? – użądlenia.</span>
</p>
</section>

<section epub:type="chapter" id="ch-29" title="XXIX">
<p class="stanza">
    <span>Po ukochanych najogromniej,</span><br/>
    <span>Ojcu i matce, żonie, bracie,</span><br/>
    <span>Choćby łkał człowiek po ich stracie,</span><br/>
    <span>Dusza przecierpi i zapomni.</span>
</p><p class="stanza">
    <span>Najdroższe w życiu wam postacie,</span><br/>
    <span>Którym, w porywie serc, niepomni,</span><br/>
    <span>Rzekliście: „Kocham najniezłomniej,</span><br/>
    <span>Na wieki”: – dziś czy pamiętacie?</span>
</p><p class="stanza">
    <span>Ulata życie w dal niewiedną:</span><br/>
    <span>Rzeczy, które dziś szczęściem mienię,</span><br/>
    <span>I które – bólem, jutro zbledną;</span><br/>
    <span>Zgasną najżywszych czuć płomienie,</span><br/>
    <span>I pozostanie tylko jedno:</span><br/>
    <span>Najwyższa rozkosz – zapomnienie.</span>
</p>
</section>

<section epub:type="chapter" id="ch-30" title="XXX">
<p class="stanza">
    <span>Chełpić się dobrem nie bądźcie skorzy.</span><br/>
    <span>Niech wam się nazbyt nie przypomina,</span><br/>
    <span>Że spełniliście jaki czyn boży:</span><br/>
    <span>Nie chciejcie za to rangi bramina.</span>
</p><p class="stanza">
    <span>Kto zły był, też się zbyt niech nie korzy,</span><br/>
    <span>Ani urodzin swych nie przeklina:</span><br/>
    <span>Że grzech popełnił, to wielka wina,</span><br/>
    <span>Lecz… lecz mógł zrobić daleko gorzej.</span>
</p><p class="stanza">
    <span>Osoba, z którąś postąpił ładnie,</span><br/>
    <span>Gdy już litością twoją owładnie,</span><br/>
    <span>Będzie nad tobą się wynosiła.</span><br/>
    <span>A tak na odwrót bywa czasami,</span><br/>
    <span>Że ta, która cię ze złości łzami</span><br/>
    <span>Wspomni, rzec musi: o, to jest siła!</span>
</p>
</section>

<section epub:type="chapter" id="ch-31" title="XXXI">
<p class="stanza">
    <span>Jedno, dwa życia z urodzeń dziesięciu;</span><br/>
    <span>Ośm, dziewięć rychło pożegna się z światem,</span><br/>
    <span>Ale niewiasta aż wzdycha za swatem:</span><br/>
    <span>Nietrwały żywot przekaże dziecięciu.</span>
</p><p class="stanza">
    <span>Narodzin tyle, tyle epigonów;</span><br/>
    <span>Egzekwii tyle później (tyle zgonów)!</span><br/>
    <span>„Szczęściem” swe dzieci mieni człek, więc potem</span><br/>
    <span>Leżą tam, w ziemi cmentarnej, pokotem.</span>
</p><p class="stanza">
    <span>Efemerydy, przepełnione lęku.</span><br/>
    <span>Mieczami grożą w bratobójczem ręku,</span><br/>
    <span>A w oczach strach im wielkooki skrzy się.</span>
</p><p class="stanza">
    <span>Nie miej żadnego przy sobie oręża,</span><br/>
    <span>Ujrzysz dziw: jad cię nie uśmierci węża,</span><br/>
    <span>Srogie cię nie tkną pazury tygrysie.</span>
</p>
</section>

<section epub:type="chapter" id="ch-32" title="XXXII">
<p class="stanza">
    <span>Z rzeczy drobnych powstały jak największe dzieła.</span><br/>
    <span>Z garści ziemi najwyższa wieża się zaczęła.</span><br/>
    <span>Łatwo zapobiedz złemu, gdyś się spostrzegł w porę.</span><br/>
    <span>Lwiątko przyswoić – fraszka: trudniej, gdy już spore.</span>
</p><p class="stanza">
    <span>Pożar największy wznieci iskierka maleńka;</span><br/>
    <span>Drzewo dzierżą korzeni najcieńsze włókienka;</span><br/>
    <span>Mila się od jednego rozpoczyna kroku;</span><br/>
    <span>Mgnienie niedostrzegalne jest początkiem roku.</span>
</p><p class="stanza">
    <span>Jeśli nie chcesz utonąć w życia kołowrocie,</span><br/>
    <span>Niech cię nie usidlają ziemskich skarbów krocie;</span><br/>
    <span>Jeśli nie chcesz utracić, pamiętaj nie zbierać;</span>
</p><p class="stanza">
    <span>Nie pragnij żyć, nie będziesz zmuszony umierać.</span><br/>
    <span>Gdy cokolwiek zaczynasz, pamiętaj o końcu:</span><br/>
    <span>Oto przed tobą prawda, jako droga w słońcu.</span>
</p>
</section>

<section epub:type="chapter" id="ch-33" title="XXXIII">
<p class="stanza">
    <span>Każdy nad ludźmi chce pozyskać władzę,</span><br/>
    <span>Lecz wyznać musi: wszystkim nie poradzę.</span><br/>
    <span>Najsilniejszego zawsze ktoś zwycięży:</span><br/>
    <span>Panuj nad sobą, gdyż to jest najciężej.</span>
</p><p class="stanza">
    <span>W odmęcie życia, na ziemskim padole,</span><br/>
    <span>Zawsze ktoś w górze i zawsze ktoś w dole:</span><br/>
    <span>Gdy jedni syci, za to drudzy poszczą;</span><br/>
    <span>Gdy ci w dostatkach, tamci im zazdroszczą.</span>
</p><p class="stanza">
    <span>Mędrzec od zgiełku życia się oddala.</span><br/>
    <span>Wszystko jest piękne – mówi – ale zdala:</span><br/>
    <span>Wszystkie wielkości, wyżyny i szczyty;</span>
</p><p class="stanza">
    <span>Wszystkie honory, godności, zaszczyty;</span><br/>
    <span>Wszystko. co tylko ludzkiem szczęściem zwiecie,</span><br/>
    <span>Porzuca wszystko a wszystko na świecie.</span>
</p>
</section>

<section epub:type="chapter" id="ch-34" title="XXXIV">
<p class="stanza">
    <span>Matka zła, nie chciej, aby była inna:</span><br/>
    <span>Ta, którąś dostał, taką być powinna.</span><br/>
    <span>Ojciec, brat, siostra, sercu ci nie mili,</span><br/>
    <span>Nie chciej, ażeby ci się odmienili.</span>
</p><p class="stanza">
    <span>Nie mów, żeś biedny, bo zła twoja żona:</span><br/>
    <span>Taka snadź dola twoja zasłużona.</span><br/>
    <span>W najszlachetniejszym, jak powiadasz, celu</span><br/>
    <span>Wad nie odkrywaj w swoim przyjacielu.</span>
</p><p class="stanza">
    <span>Przeciwko sobie zwróć wymówki ostre.</span><br/>
    <span>Do swego zajrzyj wprzód własnego serca:</span><br/>
    <span>Może to ono twej matki oszczerca,</span><br/>
    <span>Może to ono potępiło siostrę?</span><br/>
    <span>Brat twój, przyjaciel, może będą inni,</span><br/>
    <span>Gdy twoje serce samo się obwini.</span>
</p>
</section>

<section epub:type="chapter" id="ch-35" title="XXXV">
<p class="stanza">
    <span>Skarb ci ukradli – twą pamiątkę drogą,</span><br/>
    <span>Twoją ostatnią, jedyną nadzieję –</span><br/>
    <span>Twe szczęście całe skradli ci złodzieje:</span><br/>
    <span>Milcz, nie przeklinaj i nie skarż nikogo,</span>
</p><p class="stanza">
    <span>Nie mów: skrzywdzili mię ludzie wyrodni,</span><br/>
    <span>Podli, złoczyńcy bez czci i sumienia.</span><br/>
    <span>Tyś sam jest winien, żeś miał tyle mienia,</span><br/>
    <span>Tyś sam jest winien – tyś winien tej zbrodni.</span>
</p><p class="stanza">
    <span>Ta myśl w pamięci twej ma być wyryta:</span><br/>
    <span>Masz przyjaciela swego, faworyta,</span><br/>
    <span>Duszę byś oddał za niego najradziej;</span>
</p><p class="stanza">
    <span>Ale jeżeli ten człowiek cię zdradzi,</span><br/>
    <span>Nie płacz: faworyt zdradzić cię powinien;</span><br/>
    <span>Grzechem jest fawor: tyś winien, tyś winien!</span>
</p>
</section>

<section epub:type="chapter" id="ch-36" title="XXXVI">
<p class="stanza">
    <span>Jednemu uczuć nie dawajcie wrzątku.</span><br/>
    <span>Owszem, kochajcie wszystkich bez wyjątku.</span><br/>
    <span>A jeśli w bliźnim dojrzycie różnicy:</span><br/>
    <span>Nie bądźcie wy źli, gdy oni grzesznicy.</span>
</p><p class="stanza">
    <span>Nie patrz, że z tobą żyje kto nie szczerze.</span><br/>
    <span>Eh! – myśl – nań za to zębów nie wyszczerzę.</span><br/>
    <span>Sam będę szczerym, choć kłamie mój bliźni,</span><br/>
    <span>Leczę zło dobrem w nim, aż się zabliźni.</span>
</p><p class="stanza">
    <span>Eliksir życia ten jest: nieskończenie</span><br/>
    <span>Miłować sercem swoje otoczenie,</span><br/>
    <span>Ani zważając, z jaką kto jest cnotą.</span>
</p><p class="stanza">
    <span>Natężaj światło, by walczyć z ciemnotą,</span><br/>
    <span>Umiej być prawym, gdy wkoło nieprawi,</span><br/>
    <span>Stworzysz cud: zło się na dobro poprawi.</span>
</p>
</section>

<section epub:type="chapter" id="ch-37" title="XXXVII">
<p class="stanza">
    <span>Bogacz swój zdradza lęk przez warg drżenie,</span><br/>
    <span>Ażeby tego, czem się zbogacił,</span><br/>
    <span>Przez jaki losu kaprys nie stracił,</span><br/>
    <span>W dzień go i w nocy ssie przerażenie.</span>
</p><p class="stanza">
    <span>Sławna osoba na szczycie chwały</span><br/>
    <span>Myślisz, że sobie żyje szczęśliwie?</span><br/>
    <span>Spójrz na nią: oto drży bojaźliwie,</span><br/>
    <span>Aby jej fale w dół nie porwały.</span>
</p><p class="stanza">
    <span>Bogacz i człowiek ambitny – jedno:</span><br/>
    <span>Jedynem szczęściem dla nich jest pycha;</span><br/>
    <span>Gromadzić mienie lęk ich popycha;</span><br/>
    <span>Z trwogi, że mogą wpaść w dolę biedną,</span><br/>
    <span>Gromadzą stosy na zapas mienia,</span><br/>
    <span>Zgięci od sławy i dóbr brzemienia.</span>
</p>
</section>

<section epub:type="chapter" id="ch-38" title="XXXVIII">
<p class="stanza">
    <span>Mędrzec, choć nie wychodzi za próg swego domu,</span><br/>
    <span>Wie, jakie zło i dobro los przynosi komu,</span><br/>
    <span>I chociaż swoich bliźnich wcale nie odwiedza,</span><br/>
    <span>Jest mu dana dokładna o ich życiu wiedza.</span>
</p><p class="stanza">
    <span>Mędrzec, choć nie przygląda się każdej osobie,</span><br/>
    <span>Wszystkie zna, bo ich dusze ma dokładnie w sobie,</span><br/>
    <span>Mędrzec, sądząc z pozoru, zdaje się, że nie żył,</span><br/>
    <span>A on wszystkie żywoty w swojej duszy przeżył.</span>
</p><p class="stanza">
    <span>Mędrzec jest jako bóstwo w myśli swej oprzędzie:</span><br/>
    <span>On wie, co było przedtem, co jest, i co będzie.</span><br/>
    <span>On, którego myśl fruwa, jak ten ptak skrzydlaty</span><br/>
    <span>Nad ziemią, wie, że dziś jest, co było przed laty;</span><br/>
    <span>Wie, że z przeszłą złączona jest przyszłości era;</span><br/>
    <span>Wie, że to, co się rodzi, tem jest, co umiera.</span>
</p>
</section>

<section epub:type="chapter" id="ch-39" title="XXXIX">
<p class="stanza">
    <span>Człowieka z pychą złamiesz w danej chwili:</span><br/>
    <span>Nie ugniesz tego, który się nachyli.</span><br/>
    <span>Dębowe, grube, ociężałe drewno</span><br/>
    <span>Huragan skręci i zwali na pewno.</span>
</p><p class="stanza">
    <span>A słaba, wiotka i uległa trzcina</span><br/>
    <span>Wytrwa, choć gnie ją wicher i podcina.</span><br/>
    <span>Twardy głaz, który wygląda najtrwalej,</span><br/>
    <span>Przecie mu grozi śmierć od morskiej fali.</span>
</p><p class="stanza">
    <span>Rzeczy z pozoru najwiotsze, najletsze:</span><br/>
    <span>Woda tak płynna, tak lotne powietrze,</span><br/>
    <span>I tak subtelne, jako duch człowieczy –</span>
</p><p class="stanza">
    <span>Te najsilniejsze, najtrwalsze są rzeczy.</span><br/>
    <span>A czas – nad wszystkiem. Czas był od prawieczy –</span><br/>
    <span>I jest: jest niczem, lecz wszystko w proch zetrze.</span>
</p>
</section>

<section epub:type="chapter" id="ch-40" title="XL">
<p class="stanza">
    <span>Kto wie, nie mówi: kto mówi, ten nie wie.</span><br/>
    <span>Wygra, w kim spokój: przegra kto jest w gniewie.</span><br/>
    <span>A ten, kto, silnym będąc, jest łagodny,</span><br/>
    <span>Mąż ten najpierwszym człowiekiem być godny.</span>
</p><p class="stanza">
    <span>Kto w sobie mocny, choć słaby z pozoru,</span><br/>
    <span>W takim upatruj sobie ludzi wzoru.</span><br/>
    <span>Kto się nie chełpi mądrości sztandarem,</span><br/>
    <span>(A mądry), z tym żyć fortuny jest darem.</span>
</p><p class="stanza">
    <span>Gdziekolwiek mędrzec znajdzie się wśród ludzi,</span><br/>
    <span>Tam, choć nie woła na nich, życie budzi.</span><br/>
    <span>Spokojny, cichy i uczynny stale,</span>
</p><p class="stanza">
    <span>Jest jako światło zamknione w krysztale:</span><br/>
    <span>Swoją świetlaną przyświeca im wiedzą,</span><br/>
    <span>Że ludzie sami, co im czynić, wiedzą.</span>
</p>
</section>

<section epub:type="chapter" id="ch-41" title="XLI">
<p class="stanza">
    <span>Kto przyjął byt, wziąć musi i niebyt do pary;</span><br/>
    <span>Kto buduje kołyskę, niech staluje mary,</span><br/>
    <span>Tworzy prawdę, kto umiał w złudach życie prześnić,</span><br/>
    <span>Tworzy złudę, kto zdołał pomysł ucieleśnić.</span>
</p><p class="stanza">
    <span>Kto śni, marzy, rozmyśla, roztrząsa, rozważa,</span><br/>
    <span>Ten, ani sam wie kiedy, rzeczywistość stwarza,</span><br/>
    <span>A ten, kto w ucieleśnień zanurzony trudzie,</span><br/>
    <span>Ten, czy istniał, nie będą mogli orzec ludzie.</span>
</p><p class="stanza">
    <span>Tych prawd niechaj świetlaność wam rozbłyśnie w pełni:</span><br/>
    <span>Kto zbytnio pragnie dobra, często zło popełni;</span><br/>
    <span>Kto zbyt wierzy w swój rozum, omyli się snadnie;</span>
</p><p class="stanza">
    <span>Nawet w złem coś dobrego nieraz bywa na dnie;</span><br/>
    <span>Nawet w męce najwyższej słodki dreszcz się mieści;</span><br/>
    <span>Nawet w rozkosz największą wpełza czerw boleści.</span>
</p>
</section>

<section epub:type="chapter" id="ch-42" title="XLII">
<p class="stanza">
    <span>W sprawiedliwą, niezłomną wierz nad nami władzę,</span><br/>
    <span>Która rządzi i trzyma światy w równowadze.</span><br/>
    <span>Lecz tej władzy cząsteczka (nieskończenie drobna)</span><br/>
    <span>Zamieszkuje i w każdej z naszych dusz z osobna.</span>
</p><p class="stanza">
    <span>Z naszych dusz świat się składa calutki, a zatem</span><br/>
    <span>Nie on, świat, nami rządzi, ale my nim – światem.</span><br/>
    <span>Albowiem w czyjej duszy ujarzmiona żądza,</span><br/>
    <span>Temu wszystko się dzieje, jak on rozporządza.</span>
</p><p class="stanza">
    <span>Jeżeliście zdobyli tę sztukę poskromień,</span><br/>
    <span>W słońcu wiedzy jest każdy z was, jak jeden promień.</span><br/>
    <span>Wszystkich was na tle mroku jedna moc rozścieła,</span><br/>
    <span>Wszyscyśmy powołani do jednego dzieła;</span><br/>
    <span>Każdemu w tej całości dało przeznaczenie</span><br/>
    <span>Być cząsteczką świetlaną (drobną nieskończenie).</span>
</p>
</section>

<section epub:type="chapter" id="ch-43" title="XLIII">
<p class="stanza">
    <span>Jeśli cię szczęście znikome nie łudzi,</span><br/>
    <span>Ni rozkosz żadna, toś najpierwszy z ludzi;</span><br/>
    <span>Jeśli dla ciebie wszystkiem byt dostatni –</span><br/>
    <span>Jadło, strój, pieniądz, toś z ludzi ostatni.</span>
</p><p class="stanza">
    <span>Stokroć żyć lepiej w łachmanach nędzarza,</span><br/>
    <span>Jeśli twą duszę czysta myśl rozżarza,</span><br/>
    <span>Niźli posiadłość mieć, choćby wszechziemną,</span><br/>
    <span>Jeśli w twej duszy pustynnie i ciemno.</span>
</p><p class="stanza">
    <span>Bogacz niech ziemski ma eden człowieczy,</span><br/>
    <span>Grodzony płotem prawnych paragrafów,</span><br/>
    <span>Nikły, zależny od fortuny trafów.</span>
</p><p class="stanza">
    <span>Twoją niech będzie tylko myśl o rzeczy.</span><br/>
    <span>Rzecz sama rychło zmieni się w proch szary,</span><br/>
    <span>A myśli wieczne będą trwać obszary.</span>
</p>
</section>

<section epub:type="chapter" id="ch-44" title="XLIV">
<p class="stanza">
    <span>Wiernego druha mieć gdy twoim celem,</span><br/>
    <span>Ty bądź dla innych wiernym przyjacielem:</span><br/>
    <span>Czyń, o cokolwiek kto cię prosić będzie,</span><br/>
    <span>Znajdziesz (na moment) przyjaciela wszędzie.</span>
</p><p class="stanza">
    <span>Skarb nie jest w rzeczach wziętych, lecz w rozdanych.</span><br/>
    <span>Nie proś: rozdawaj, ile tylko siły,</span><br/>
    <span>Będą się ręce do ciebie wznosiły,</span><br/>
    <span>I będziesz władcą i królem poddanych.</span>
</p><p class="stanza">
    <span>Zaprawdę, trudno wyjść z błędnego koła,</span><br/>
    <span>Którem jest rzeczy zwodnicza zawiłość.</span><br/>
    <span>Miej w sobie dobroć, przyjazność i miłość,</span><br/>
    <span>Szukać nie będziesz tych cnót dookoła.</span><br/>
    <span>Nie każ się ludziom poświęceniem zdobić:</span><br/>
    <span>Dość, jeśli ty sam potrafisz je zrobić.</span>
</p>
</section>

<section epub:type="chapter" id="ch-45" title="XLV">
<p class="stanza">
    <span>Rzeczy kosztownej wartość w nas rośnie,</span><br/>
    <span>Gdy na nią inni patrzą zazdrośnie.</span><br/>
    <span>Rzecz najprzyjemniej tę posiadamy,</span><br/>
    <span>Której chcą od nas, a my nie damy.</span>
</p><p class="stanza">
    <span>Złota, szafirów, pereł, pieniądza</span><br/>
    <span>Wartością co jest? jest ku nim żądza.</span><br/>
    <span>Ten, przez nas pysznie noszony, djadem</span><br/>
    <span>Jest chciwych bliźnich kosztowny jadem.</span>
</p><p class="stanza">
    <span>Tych djamentów zdobiących szyję</span><br/>
    <span>Niech nie pożąda oko niczyje,</span><br/>
    <span>A to, co skarbem takim się mieni,</span><br/>
    <span>Będzie igraszką zwykłą promieni, –</span><br/>
    <span>Będzie ten klejnot jak kropla wodna,</span><br/>
    <span>Którą gra w słońcu rozświetli zwodna.</span>
</p>
</section>

<section epub:type="chapter" id="ch-46" title="XLVI">
<p class="stanza">
    <span>Wśród skarbów żywot twój rozpoczęty:</span><br/>
    <span>Najwyszukańsze masz wokół sprzęty,</span><br/>
    <span>Najprzepyszniejsze zdobią cię stroje,</span><br/>
    <span>Najpobrzękliwsze masz na nich zbroje…</span>
</p><p class="stanza">
    <span>Rój sług: młodzieńców, chłopiąt i dziewek</span><br/>
    <span>Dba o ten ziemski twój przyodziewek,</span><br/>
    <span>Który zebrali twoi przodkowie,</span><br/>
    <span>W twój dom wtłoczyli – w twych sal pustkowie.</span>
</p><p class="stanza">
    <span>Lecz wśród precjozów twoich mnogości,</span><br/>
    <span>A które wszystkiem w życiu być mniemasz,</span><br/>
    <span>Jednego skarbu ważnego nie masz,</span><br/>
    <span>A oto: mądrość tu nie zagości, –</span><br/>
    <span>Mądrość, co skarbów na stos nie zwala, –</span><br/>
    <span>Mądrość ta, która od złud wyzwala.</span>
</p>
</section>

<section epub:type="chapter" id="ch-47" title="XLVII">
<p class="stanza">
    <span>Bogacza celem jest – żyć intratnie:</span><br/>
    <span>Zabiega, ciuła, zdziera, łupieży;</span><br/>
    <span>Każdego radby oskubać z pierzy,</span><br/>
    <span>Każdego wciągnąć dla zysku w matnię.</span>
</p><p class="stanza">
    <span>Mędrzec ma za nic pełność śpichlerzy;</span><br/>
    <span>Na nic mu złoto, co w skarbcu leży;</span><br/>
    <span>On nie dba o to, by zwiększać szatnię:</span><br/>
    <span>Mędrzec by oddał giezło ostatnie.</span>
</p><p class="stanza">
    <span>Bogacz do grosza grosz skupia, zbiera,</span><br/>
    <span>Zgromadza, wpycha w wór, i umiera;</span><br/>
    <span>Wiatr po nim pamięć, jak kurz, rozwionie.</span>
</p><p class="stanza">
    <span>Mędrzec o ziemskiej nie dba mamonie;</span><br/>
    <span>Skarb się w mądrości jego zawiera:</span><br/>
    <span>Czci jego pamięć potomna era.</span>
</p>
</section>

<section epub:type="chapter" id="ch-48" title="XLVIII">
<p class="stanza">
    <span>Ta cudna woda morza w skał kolebce,</span><br/>
    <span>Chociaż tak szumem melodyjnym szepce,</span><br/>
    <span>Choć tak ponętna u skalnych podnóży,</span><br/>
    <span>Nikt w niej spragnionych pić ust nie zanurzy.</span>
</p><p class="stanza">
    <span>Słowa, któremi szafują pochlebce –</span><br/>
    <span>To słodka woda, którą człek rad chłepce.</span><br/>
    <span>Deszcz, który polom chlebodajnym służy,</span><br/>
    <span>Gdy nie wsiąkł, postać przybiera kałuży.</span>
</p><p class="stanza">
    <span>Podobni morzu, prawd świadomi mędrce,</span><br/>
    <span>Jak ono gorzcy i jak ono – słoni.</span><br/>
    <span>Brud kłamstw by oni z dusz spłókali wprędce,</span><br/>
    <span>Ale któż, pragnąc, ku nim usta skłoni?</span><br/>
    <span>Kto prawdy ujrzeć dno tak uległ chętce,</span><br/>
    <span>By dla niej zginął w gorzko–słonej toni?</span>
</p>
</section>

<section epub:type="chapter" id="ch-49" title="XLIX">
<p class="stanza">
    <span>Gdy mówisz „zacność”, patrząc na bliźniego,</span><br/>
    <span>Ten myśli: pewno tu chodzi o niego.</span><br/>
    <span>Gdyś rzekł: „nikczemność”, i spojrzał mu w oczy,</span><br/>
    <span>On się, za innym kimś zerkając, boczy.</span>
</p><p class="stanza">
    <span>Choć, by mu dowieść, że on zły jest, konasz,</span><br/>
    <span>Bliźniego swego o tem nie przekonasz.</span><br/>
    <span>Jeśli pochlebstwem się mile go łechce –</span><br/>
    <span>Wierzy, lecz sprobój, zgań go – wierzyć nie chce.</span>
</p><p class="stanza">
    <span>Tak się po świecie zło, jak tułacz, warta;</span><br/>
    <span>Każdy je precz gna: idź – droga otwarta!</span><br/>
    <span>Nikt go do siebie brać nie chce, choć ubij,</span><br/>
    <span>Nikt go nie uzna, nikt nie przyhołubi…</span><br/>
    <span>Wszyscy, że dobrzy są, mniemają błogo,</span><br/>
    <span>A usynowić zła – niema nikogo!</span>
</p>
</section>

<section epub:type="chapter" id="ch-50" title="L">
<p class="stanza">
    <span>Świętości jakże karkołomna ścieżka!</span><br/>
    <span>Dobrych sto czynów spełniłeś – stan zwykły:</span><br/>
    <span>Zły jeden spełniasz, i już – tamte znikły,</span><br/>
    <span>Już cię potępić ogół nie omieszka.</span>
</p><p class="stanza">
    <span>Człowiek cnotliwy – linoskok na linie,</span><br/>
    <span>Balansowego dzierżący się drąga:</span><br/>
    <span>Kroków dał sto – tłum klaszcze, lecz – urąga,</span><br/>
    <span>Jeżeli raz mu noga się powinie.</span>
</p><p class="stanza">
    <span>Czyż może kipieć cały wodny wrzątek,</span><br/>
    <span>Gdy jedna kropla – zimny w nim wyjątek?</span><br/>
    <span>Temu kto spełnił jeden czyn zły, szary,</span><br/>
    <span>Są niedostępne świętości obszary.</span><br/>
    <span>Nim wejdziesz w niebo, musisz zła spowicie</span><br/>
    <span>Odrzucić z swoich czynów – całkowicie.</span>
</p>
</section>

<section epub:type="chapter" id="ch-51" title="LI">
<p class="stanza">
    <span>Można szczęśliwym być tu na ziemi,</span><br/>
    <span>Wszechsamowładnym jakim pół‑bogiem. –</span><br/>
    <span>Żyć w upojeniu swych zachceń błogiem</span><br/>
    <span>Tak, aby nigdy nie wyrzec: źle mi.</span>
</p><p class="stanza">
    <span>Można, nie walcząc z żadnym nałogiem</span><br/>
    <span>Restrykcjami hamującemi,</span><br/>
    <span>Nie pragnąc świętej władzy nad niemi,</span><br/>
    <span>Żyć tak, by trosk się nie ukłóć głogiem.</span>
</p><p class="stanza">
    <span>Lecz stokroć lepiej myślą ulatać</span><br/>
    <span>Z tych nizin, złud omglonych tumanem;</span><br/>
    <span>Lepiej się z szczęścia rozstać łachmanem,</span><br/>
    <span>Który tak często trzeba tu łatać;</span><br/>
    <span>Lepiej do nieba wrót zakołatać:</span><br/>
    <span>Lepiej żyć życiem tam nie kłamanem.</span>
</p>
</section>

<section epub:type="chapter" id="ch-52" title="LII">
<p class="stanza">
    <span>Spokojnie umiej wytrwać, choć się w tobie kłębi.</span><br/>
    <span>Umiej chęcią zawładnąć i trzymać ją w głębi.</span><br/>
    <span>Nie chciej, ażeby sen twój się uroczy prześnił:</span><br/>
    <span>Nie pragnij, by ideał twój się ucieleśnił.</span>
</p><p class="stanza">
    <span>Jak prąd bystry, do czynu rwie cię żądz podnieta</span><br/>
    <span>Lecz pomnij, że ziszczona raz rzecz jest już nie ta,</span><br/>
    <span>Którąś sobie utworzył w idealnym planie,</span><br/>
    <span>I z którą w duszy żyłeś sam niepokalanie.</span>
</p><p class="stanza">
    <span>Niechaj lata mijają, niech się sobie piętrzą:</span><br/>
    <span>Ty bądź ze swoją wizją w duszy, coraz świętszą.</span><br/>
    <span>Niechaj jej wyglądają całe długie wieki…</span>
</p><p class="stanza">
    <span>Ty milcz, a gdy nakoniec odemkniesz powieki,</span><br/>
    <span>I usta gdy otworzysz, aż dotąd milczące:</span><br/>
    <span>Jak piorun będzie twoje: „Niech się stanie słońce!”</span>
</p>
</section>

<section epub:type="chapter" id="ch-53" title="LIII">
<p class="stanza">
    <span>Kto chce drogą iść prawdy, niech tego się uczy:</span><br/>
    <span>Krew i ciało to szaty, które duch obłóczy.</span><br/>
    <span>A gdy spełniły swoje zadanie człowiecze,</span><br/>
    <span>Z wyzwolonego ducha twego śmierć je zwlecze.</span>
</p><p class="stanza">
    <span>Duch twój wciela się w każdy rys twojego lica.</span><br/>
    <span>Twarz – to czynami twemi skreślona tablica.</span><br/>
    <span>Czy chwalebne uczynki, czy podległe karze,</span><br/>
    <span>Ten dokument twój ludziom najwierniej pokaże.</span>
</p><p class="stanza">
    <span>Coś duchem czynił, będziesz ciałem pieczętować.</span><br/>
    <span>A przeto swoje życie z tem wskazaniem prowadź:</span><br/>
    <span>Cokolwiek przedsięwziąłeś w swoim ziemskim bycie,</span><br/>
    <span>Tego wierne odnajdziesz w licu twem odbicie,</span><br/>
    <span>A dalej je po tobie odbiorą potomni,</span><br/>
    <span>I przeklną cię, lub będą błogosławić. Pomnij!</span>
</p>
</section>

<section epub:type="chapter" id="ch-54" title="LIV">
<p class="stanza">
    <span>Miota się, w uczuć dygocząc zalewie;</span><br/>
    <span>Faluje, fruwa, i gna, jak obłoki,</span><br/>
    <span>Bez przytomności, w ślepym wichur wiewie;</span><br/>
    <span>Cieszą go wzlotów i spadań uroki;</span>
</p><p class="stanza">
    <span>Dziś drga weselem, jutro – łzawooki,</span><br/>
    <span>Strachem przejęty, lub rzuca się w gniewie;</span><br/>
    <span>Kipi nagłością, kostnieje ze zwłoki:</span><br/>
    <span>Żyje, używa, przeżywa i… <i>nie wie</i>.</span>
</p><p class="stanza">
    <span>Kto wie, ten nie da przeważać się szali;</span><br/>
    <span>Nie bucha gniewem, ani się nie żali;</span><br/>
    <span>W spokojnym zawsze i równym humorze,</span><br/>
    <span>Radość i boleść jednako przemoże;</span><br/>
    <span>Z nadzieją zerwać potrafi jedyną:</span><br/>
    <span>Ten będzie trwały, gdy inni przeminą.</span>
</p>
</section>

<section epub:type="chapter" id="ch-55" title="LV">
<p class="stanza">
    <span>Mędrzec nie dba o poklask, nie dba o tłum chwalczy,</span><br/>
    <span>O zdobycz niczyjego uznania nie walczy;</span><br/>
    <span>Nie zabiega o tytuł, o urząd, o miano;</span><br/>
    <span>Nie chce, aby za cnotę go chodzącą miano.</span>
</p><p class="stanza">
    <span>Rad, jeśli los mu czasem dozwoli nie zboczyć,</span><br/>
    <span>Nie będzie się na ciebie, żeś ty zbłądził, boczyć;</span><br/>
    <span>W radości go nie chwyta zaraz obłąkanie,</span><br/>
    <span>W najdotkliwszem nieszczęściu tłumi krzyk i łkanie;</span>
</p><p class="stanza">
    <span>Mędrzec ani nędzarza pychą nie poniży,</span><br/>
    <span>Ani się przed monarchą nie kłania najniżej;</span><br/>
    <span>Ani ma kogo w wzgardzie, ani ma w estymie:</span><br/>
    <span>Jednem mu szermierz krzepki, jednem mu kaleka;</span><br/>
    <span>Jednem mu górne, niskie, małe i olbrzymie;</span><br/>
    <span>Jednem mu jest rzecz bliska i jednem daleka.</span>
</p>
</section>

<section epub:type="chapter" id="ch-56" title="LVI">
<p class="stanza">
    <span>Zło, które w bliźnim swoim widzę,</span><br/>
    <span>W mojej się własnej duszy kłębi.</span><br/>
    <span>Przeto złoczyńcy nienawidzę,</span><br/>
    <span>Że sam złość chowam w serca głębi.</span>
</p><p class="stanza">
    <span>Dobroć, którą być własną mniemam,</span><br/>
    <span>Z bliźniego mego jest skarbnicy.</span><br/>
    <span>Przeto ku dobru mrę z tęsknicy,</span><br/>
    <span>Że sam dobroci w sobie nie mam.</span>
</p><p class="stanza">
    <span>Choć świat ten dla mnie jest zła knieja,</span><br/>
    <span>Cnót mam od niego wymaganie;</span><br/>
    <span>Za własne winy innych ganię,</span><br/>
    <span>Sam w sobie widząc dobrodzieja.</span><br/>
    <span>Wszyscy są dla mnie źli poganie,</span><br/>
    <span>Wszyscy są podli, tylko – nie ja.</span>
</p>
</section>

<section epub:type="chapter" id="ch-57" title="LVII">
<p class="stanza">
    <span>Według takiego się doskonal wzoru:</span><br/>
    <span>Bądź w sobie mocny, choć słaby z pozoru.</span><br/>
    <span>Żyj pośród ludzi życiem samotniczem.</span><br/>
    <span>Łącz wszystko z sobą, sam nie zwarty z niczem.</span>
</p><p class="stanza">
    <span>Niechaj się pysznią ci oklasków chciwi,</span><br/>
    <span>Ambitni, dumni, że świat im się dziwi.</span><br/>
    <span>A ciebie tłum niech nawet nie wymienia,</span><br/>
    <span>Sąd masz swój na dnie własnego sumienia.</span>
</p><p class="stanza">
    <span>Jeżeli ono ci do ucha szepcze,</span><br/>
    <span>Żeś grzeszny, słaby, obłudny, nikczemny:</span><br/>
    <span>Cóż znaczą tłumów kadzidła pochlebcze?</span><br/>
    <span>Czem‑że motłochu o tobie sąd ciemny,</span><br/>
    <span>Który cię z boku ugodzi kamieniem?</span><br/>
    <span>Nic to, jeżeliś w porządku z sumieniem.</span>
</p>
</section>

<section epub:type="chapter" id="ch-58" title="LVIII">
<p class="stanza">
    <span>Gdybym był królem, mojaby władza</span><br/>
    <span>Byłaby taką, moi poddani,</span><br/>
    <span>Która nie ściska powrozem krtani,</span><br/>
    <span>Która nie więzi, która nie zgładza.</span>
</p><p class="stanza">
    <span>Ceł by nie było w mojej przystani:</span><br/>
    <span>Niech sobie, kto chce, wjeżdża, niech wchadza,</span><br/>
    <span>Niech się wprowadza, niech wyprowadza,</span><br/>
    <span>Niech żyje, jak mu najpożądaniej.</span>
</p><p class="stanza">
    <span>Byłoby szczęście w mem państwie błogiem,</span><br/>
    <span>W którem więzienie stoi odłogiem,</span><br/>
    <span>Gdzie zardzewiały miecz leży w kaźni,</span><br/>
    <span>Gdzie szafot zmurszał najniepokaźniej;</span><br/>
    <span>Gdzieby nie znano obywatela,</span><br/>
    <span>Któryby płakał, chyba – z wesela.</span>
</p>
</section>

<section epub:type="chapter" id="ch-59" title="LIX">
<p class="stanza">
    <span>Zdaje się nam, iż, w gromadę zwarci,</span><br/>
    <span>Będzie nas siła, jako pszczół w barci:</span><br/>
    <span>Lecz zer, by miljon – zero przy zerze –</span><br/>
    <span>Gdy bez <i>jedności</i>, sił nie nabierze.</span>
</p><p class="stanza">
    <span>Kiedyśmy wszyscy czarni, jak czarci,</span><br/>
    <span>I wszyscy grzeszni w jednakiej mierze,</span><br/>
    <span>To niech się miljard nas takich zbierze,</span><br/>
    <span>Będziemy wszyscy też licha warci.</span>
</p><p class="stanza">
    <span>Dobry jest dobrym, chociaż sam jeden;</span><br/>
    <span>Zły – złym zostanie, choćby wśród kroci:</span><br/>
    <span>Jeden łotr cały zepsuje eden.</span>
</p><p class="stanza">
    <span>Lecz gdy choć jeden taki jest w tłumie,</span><br/>
    <span>Który być lepszym, niż inni, umie,</span><br/>
    <span>Ten może podnieść tłum ku dobroci.</span>
</p>
</section>

<section epub:type="chapter" id="ch-60" title="LX">
<p class="stanza">
    <span>Bogacz do szkatuł pcha swoje zbiory, –</span><br/>
    <span>Krętacz, w zyskownych czynów rumorze,</span><br/>
    <span>Pochłania więcej, niż strawić może:</span><br/>
    <span>Ciało – sad‑kwietnik, dusza – bajory.</span>
</p><p class="stanza">
    <span>Lecz myśl o śmierci, straszliwej zmorze,</span><br/>
    <span>Powoli zgasza mu lic kolory,</span><br/>
    <span>I mimo pomoc aptecznej flory,</span><br/>
    <span>Śmierć go – bogacza biednego – zmoże.</span>
</p><p class="stanza">
    <span>Gdy sukcesorzy, jego habendą</span><br/>
    <span>Pobogaceni, grzebać go będą,</span><br/>
    <span>To, choć pokrewnym był im człowiekiem,</span><br/>
    <span>Nikt mu nad trumny nie załka wiekiem,</span><br/>
    <span>A gdy już grób się nad nim zesklepi,</span><br/>
    <span>Rzekną: żył dobrze, umarł – tem lepiej.</span>
</p>
</section>

<section epub:type="chapter" id="ch-61" title="LXI">
<p class="stanza">
    <span>Posiąść bogactwo niepoliczone;</span><br/>
    <span>Mieć pośród wygód ciało pieszczone:</span><br/>
    <span>Ten niewiednego ideał człowieka –</span><br/>
    <span>Tej szczęśliwości mędrzec się zrzeka.</span>
</p><p class="stanza">
    <span>Z spokojem w duszy, z ciszą na twarzy,</span><br/>
    <span>Nikogo nie czci, ni lekceważy;</span><br/>
    <span>Przed nikim możnym karku nie łamie;</span><br/>
    <span>Wobec nędzarza bólu nie kłamie.</span>
</p><p class="stanza">
    <span>Tak, bezdomnemu, świat cały domem;</span><br/>
    <span>Tak, nie bytując, jest we wszechbycie;</span><br/>
    <span>Tak pełnią wiedzy drga w niewiadomem;</span><br/>
    <span>Tak wszelkich pragnień posiadł wyzbycie,</span><br/>
    <span>Że, czy mu radość, czy mu żałoba:</span><br/>
    <span>Już mu jednakie są krańce oba.</span>
</p>
</section>

<section epub:type="chapter" id="ch-62" title="LXII">
<p class="stanza">
    <span>Kwituję z szczęścia, z faworów podziału,</span><br/>
    <span>Któremi dola człowieczeństwo raczy,</span><br/>
    <span>Wszystko mi jedno, czy mojemu ciału</span><br/>
    <span>Jedwab, czy łachman przypadnie żebraczy.</span>
</p><p class="stanza">
    <span>Pocóż ta troska codzienna o mienie?</span><br/>
    <span>Pocóż ten mozół, aby mieć do syta?</span><br/>
    <span>Pocóż na zapas to ciał przekarmienie?</span><br/>
    <span>Pocóż ta suknia złotogłowiem szyta?</span>
</p><p class="stanza">
    <span>Mojem bogactwem te chmurki przelotne…</span><br/>
    <span>Pod niebem gwiezdnem czuję się, jak doma.</span><br/>
    <span>Bogactwem mojem te myśli samotne.</span><br/>
    <span>Mój skarb – wzniesienia duchowe, zawrotne.</span>
</p><p class="stanza">
    <span>Nie do ujęcia to szczęście rękoma –</span><br/>
    <span>Ta rozkosz trwała, chociaż tak znikoma.</span>
</p>
</section>

<section epub:type="chapter" id="ch-63" title="LXIII">
<p class="stanza">
    <span>Mędrzec nie walczy o nic, o nic nie zabiega;</span><br/>
    <span>Nikogo nie przymusza, nie gnie, nie niewoli:</span><br/>
    <span>A jednak świat stosuje się do jego woli</span><br/>
    <span>I ku niemu tak płynie, jak tłum fal do brzega.</span>
</p><p class="stanza">
    <span>Cokolwiek przed się mędrzec wziął, to wziął powoli,</span><br/>
    <span>Bo mędrzec do gwałtownych czynów nie podżega,</span><br/>
    <span>Nie wciąga w swoją partję, nie klnie z onej zbiega,</span><br/>
    <span>Dając każdemu wybór: woli, czy niewoli.</span>
</p><p class="stanza">
    <span>Mędrzec ten jest zaiste i nad światem włada,</span><br/>
    <span>W kim żądz pychy i gniewu nastąpi zagłada;</span><br/>
    <span>Ten, kto swoich natrętnie ukazów nie głosi;</span><br/>
    <span>Czyj śmiech i czyje skargi zbyt nam się nie stręczą.</span><br/>
    <span>Niech będzie kołowatą, kto chce być, obręczą:</span><br/>
    <span>On w kole stanowisko zajął – mędrzec – osi.</span>
</p>
</section>

<section epub:type="chapter" id="ch-64" title="LXIV">
<p class="stanza">
    <span>Swych wielkich ucztujących nienawidzą mali.</span><br/>
    <span>Naprzód tłum, blaskiem możnych oślepiony, klaszcze.</span><br/>
    <span>Potem, widząc te ciągłe zachłysty hulaszcze,</span><br/>
    <span>Mruczy, wre i pomstuje, że go okłamali.</span>
</p><p class="stanza">
    <span>Szemrze lud i otwiera, jak lew, głodną paszczę</span><br/>
    <span>Na królów, gdy, po uczcie, już się zadrzemali.</span><br/>
    <span>Wpadł, i władców obrzękłych, sytych, łapą wali,</span><br/>
    <span>I już go król pijaną ręką nie ugłaszcze.</span>
</p><p class="stanza">
    <span>Tak jest. Na widok hucznych, orgiastycznych biesiad,</span><br/>
    <span>Przeklina lud te stoły, do których sam nie siadł.</span><br/>
    <span>Ten monarcha pobłądził, kto, w weselu płochem,</span><br/>
    <span>Okazuje swój szczęścia zbytek przed motłochem,</span><br/>
    <span>Żałuje mu, nędznemu, z bankietów ogryzka,</span><br/>
    <span>Aż nędzarz ów, jak wulkan, drgnął i – lawą tryska.</span>
</p>
</section>

<section epub:type="chapter" id="ch-65" title="LXV">
<p class="stanza">
    <span>Jak z ziemią niebo, z złą dobra sfera,</span><br/>
    <span>Oddal z blizkością, wierzch z dnem się zwiera;</span><br/>
    <span>Anioł z szatanem, skarb z dolą biedną –</span><br/>
    <span>Nierozerwalnie łączą się w jedno.</span>
</p><p class="stanza">
    <span>Nie na nich, ale ponad te rzeczy</span><br/>
    <span>Edenu gmach twórz, synu człowieczy;</span><br/>
    <span>Swobody szukaj, nie ujarzmienia</span><br/>
    <span>Lubością, która w gorycz się zmienia.</span>
</p><p class="stanza">
    <span>Energji pełen bądź, lecz nie wrzawy.</span><br/>
    <span>Milcz, nie głoś, nim ją wykonasz, sprawy.</span><br/>
    <span>Afektom nie daj zbyt się rozszaleć.</span><br/>
    <span>Niepożądanie swym chęciom zaleć,</span><br/>
    <span>Usługi bliźniej pełnij czyn błogo:</span><br/>
    <span>Sam o nic, o nic nie proś nikogo.</span>
</p>
</section>

<section epub:type="chapter" id="ch-66" title="LXVI">
<p class="stanza">
    <span>Gdy ukształciło się w nim już siemię,</span><br/>
    <span>Kwiatek uwiędły spada na ziemię.</span><br/>
    <span>Gdyś poznał ziarno wiedzy bez granic,</span><br/>
    <span>Tak samo byt ci ten, jak kwiat, na nic.</span>
</p><p class="stanza">
    <span>Byt z ciebie, gdyś się wiedzy stał ziarnem,</span><br/>
    <span>Odpada ciałem swojem ciężarnem;</span><br/>
    <span>Dusza, zwolniona z opresji życia,</span><br/>
    <span>Odrzuci swoje ziemskie spowicia.</span>
</p><p class="stanza">
    <span>Tak jak ten motyl z owicia przędzy,</span><br/>
    <span>W którą się, będąc liszką, omota:</span><br/>
    <span>Tak też i człowiek: z nici żywota –</span><br/>
    <span>Z jedwabnych złudzeń – ma wyjść najprędzej –</span><br/>
    <span>Z tych osnuć, zwartych nad jego duszą:</span><br/>
    <span>Trzeba je przegryźć, nim ją zaduszą.</span>
</p>
</section>

<section epub:type="chapter" id="ch-67" title="LXVII">
<p class="stanza">
    <span>Napaść, gwałt, przemoc nieujarzmiona;</span><br/>
    <span>Strach i nieufność, rygiel zawarty;</span><br/>
    <span>Twierdze, fortece, czaty i warty:</span><br/>
    <span>Oto masz starcze śmierci znamiona.</span>
</p><p class="stanza">
    <span>Lecz jeśli bliźnim swoim wierzycie;</span><br/>
    <span>Jeżeliście im tak zaufali,</span><br/>
    <span>Jak dziecko uczuć matczynych fali:</span><br/>
    <span>To się przed wami otwiera życie.</span>
</p><p class="stanza">
    <span>Spójrz: oto góry się powznosiły</span><br/>
    <span>Nad morską głębią urwiskiem stromem.</span><br/>
    <span>Porównaj morze z tych skał ogromem</span><br/>
    <span>I powiedz: gdzie tu jest więcej siły?</span><br/>
    <span>Czy trwalsza głazem skała grożąca?</span><br/>
    <span>Czy fala, która ją poroztrąca?</span>
</p>
</section>

<section epub:type="chapter" id="ch-68" title="LXVIII">
<p class="stanza">
    <span>W sposób gniewliwy, zły, napastniczy,</span><br/>
    <span>Wojując pięścią, czyniąc rum krzykiem,</span><br/>
    <span>Lub zdradą chytrą, lub żmii sykiem</span><br/>
    <span>Kto żyje – w śmierci ten uczestniczy.</span>
</p><p class="stanza">
    <span>Mędrzec przewagi nie chce nad nikim;</span><br/>
    <span>Szczęśliwszy los go czyjś nie goryczy;</span><br/>
    <span>Nie wzbudza skarb w nim zawiści niczyj;</span><br/>
    <span>Nie jest niczyich władz zazdrośnikiem.</span>
</p><p class="stanza">
    <span>Ma posłuszeństwo u ludzi prędsze</span><br/>
    <span>Ten, kto przenika w ich duszy wnętrze;</span><br/>
    <span>Kto cnót nie głosi swoich imienia;</span><br/>
    <span>Kto, tak jak słońce, świat opromienia,</span><br/>
    <span>Choć, tak jak słońce, jest na uboczu:</span><br/>
    <span>Jest źródłem światła dla wszystkich oczu.</span>
</p>
</section>

<section epub:type="chapter" id="ch-69" title="LXIX">
<p class="stanza">
    <span>Choć cnotę znają wielcy i niscy,</span><br/>
    <span>Lecz się jej wskazań trzymają‑ż wszyscy?</span><br/>
    <span>Nie zawsze kłamstwo gnieździ się nisko,</span><br/>
    <span>Nie zawsze w górze prawdy ognisko.</span>
</p><p class="stanza">
    <span>O prawdzie jedni mówią uczenie,</span><br/>
    <span>U drugich znajdziesz zbożne jej czczenie:</span><br/>
    <span>I ci i tamci tak tem przejęci.</span><br/>
    <span>Że sił im pełnić ją brak i chęci.</span>
</p><p class="stanza">
    <span>Zdarza się też, że w prostaczym tłumie</span><br/>
    <span>Ktoś zasad prawdy nie umie orzec,</span><br/>
    <span>Ani określić jej najzupełniej;</span><br/>
    <span>Choć jej rodzajów i nazw nie umie;</span><br/>
    <span>Choć nie przysięga na jej proporzec,</span><br/>
    <span>Ale nią żyje, ale ją pełni.</span>
</p>
</section>

<section epub:type="chapter" id="ch-70" title="LXX">
<p class="stanza">
    <span>Rzecz, gdy wcielona w dzieło człowiecze,</span><br/>
    <span>Jej kontrast za nią, jak cień, się wlecze.</span><br/>
    <span>Zawsze się w czynie „tak” z „nie” zespala,</span><br/>
    <span>Zawsze jest rzutna i zwrotna fala.</span>
</p><p class="stanza">
    <span>Cenimy dobro, lecz gdy się ziści,</span><br/>
    <span>W nas jest przyczyna i złej korzyści;</span><br/>
    <span>Najsprawiedliwszych nieraz wag szale</span><br/>
    <span>Sprawują ścisłość miar opieszale.</span>
</p><p class="stanza">
    <span>Z występkiem cnota, wielkość z małością;</span><br/>
    <span>Z spokojem szał, nienawiść z miłością;</span><br/>
    <span>Łatwa rzecz z trudną, z światłami ciemnie;</span><br/>
    <span>Śmierć z życiem, góry wysokość z dołem:</span><br/>
    <span>Te rzeczy w byt się łączą wzajemnie.</span><br/>
    <span>Prawda nie w nich jest: jest ich zespołem.</span>
</p>
</section>

<section epub:type="chapter" id="ch-71" title="LXXI">
<p class="stanza">
    <span>Jak woda morska, która lądom sprzyja,</span><br/>
    <span>Omywa wszystkie, ale jest niczyja;</span><br/>
    <span>A choć ogłosi kto, że nad nią władnie,</span><br/>
    <span>Nikomu ona nie służy podwładnie:</span>
</p><p class="stanza">
    <span>Na ten żyj przykład. Bądź, jak morska woda –</span><br/>
    <span>Element, który swojego ogromu,</span><br/>
    <span>Swych fal nie broni nigdy i nikomu,</span><br/>
    <span>Lecz się nikomu w niewolę nie poda.</span>
</p><p class="stanza">
    <span>Egoizm niczyj niech nie będzie zdolny</span><br/>
    <span>Mieć zaprzedanym sobie twój pęd wolny.</span><br/>
    <span>Albowiem tem jest mórz głąb doskonała,</span><br/>
    <span>Niczyja że jej moc nieokiełznała.</span><br/>
    <span>Ulegnie wrzkomo, uzna twoją wolę:</span><br/>
    <span>Strzeż się niebaczny – zginiesz w jej żywiole.</span>
</p>
</section>

<section epub:type="chapter" id="ch-72" title="LXXII">
<p class="stanza">
    <span>Mędrzec, by z drogi swojej nie zboczyć,</span><br/>
    <span>Zamiast się mnożyć, woli jednoczyć.</span><br/>
    <span>Nad ilość, wielką niepoliczenie,</span><br/>
    <span>W jedności większe widzi znaczenie.</span>
</p><p class="stanza">
    <span>Uważ największe liczebnie dzieła:</span><br/>
    <span>Z jedności ich się budowa wszczęła.</span><br/>
    <span>Nic, że jesteśmy drobną gromadką,</span><br/>
    <span>Jeżeli jedność jest naszą matką.</span>
</p><p class="stanza">
    <span>Tak jak zło dobru, tak wielość rzeczy</span><br/>
    <span>Jednej istocie rdzennej ich przeczy.</span><br/>
    <span>Chociażby była najbardziej przednią,</span><br/>
    <span>Rzecz uiszczona nie jest tą Jednią,</span><br/>
    <span>W której się mieści najmniejszy listek</span><br/>
    <span>W pierwozamiarze, – w której świat wszystek.</span>
</p>
</section>

<section epub:type="chapter" id="ch-73" title="LXXIII">
<p class="stanza">
    <span>Radością żyć, lub żyć troską rzeszy;</span><br/>
    <span>Płynąć na oślep życia potokiem:</span><br/>
    <span>Mędrzec, spokojnem patrzący okiem</span><br/>
    <span>Na dwa kontrasty bytu – nie śpieszy.</span>
</p><p class="stanza">
    <span>Czegóż bo znęcić ma się urokiem?</span><br/>
    <span>Czy go stan jezdny, czy go stan pieszy</span><br/>
    <span>Bardziej ten zmartwi, tamten ucieszy?</span><br/>
    <span>Ten poniżeniem? ów czemś wysokiem?</span>
</p><p class="stanza">
    <span>Spokojny, cichy, sam, pustelniczy,</span><br/>
    <span>Mędrzec od czynu sam się odsądza.</span><br/>
    <span>Bo czyn najlepszy ze złem graniczy,</span><br/>
    <span>Bo złem jest najszlachetniejsza „żądza”,</span><br/>
    <span>Bo tylko ten ktoś zła nie wyrządza,</span><br/>
    <span>Kto w dobrodziejstwie nie uczestniczy.</span>
</p>
</section>

<section epub:type="chapter" id="ch-74" title="LXXIV">
<p class="stanza">
    <span>Słodycz ma w sobie człowiek żyjący</span><br/>
    <span>I serdecznego pełen jest ciepła:</span><br/>
    <span>Ten zaś, w kim moc już życiowa skrzepła,</span><br/>
    <span>Zimny jest, sztywny, odstręczający.</span>
</p><p class="stanza">
    <span>Tego, w kim żywa pulsuje siła,</span><br/>
    <span>Porównaj z tym, w kim śmierć ją zgasiła.</span><br/>
    <span>Tamten miłością będzie zwyciężał;</span><br/>
    <span>W tym nie drga serce: zmartwiał, ociężał.</span>
</p><p class="stanza">
    <span>Patrz, jak słabością dziecko jest silne!</span><br/>
    <span>Jak jego uśmiech za moc wystarczy!</span><br/>
    <span>A patrz, jak słaby jest człowiek starczy,</span><br/>
    <span>Jakie stężenie już w nim mogilne!</span><br/>
    <span>Starzec wielmożny żyje, by skonać,</span><br/>
    <span>A słabe dziecko – by świat pokonać.</span>
</p>
</section>

<section epub:type="chapter" id="ch-75" title="LXXV">
<p class="stanza">
    <span>Jeżeliście bezgrzeszni, jak maleńkie dziecię,</span><br/>
    <span>Od wszelkiej złej przygody bezpieczni będziecie:</span><br/>
    <span>Ani doznacie lęku w jaskini ze lwami,</span><br/>
    <span>Ni gad żaden nie będzie panował nad wami.</span>
</p><p class="stanza">
    <span>Nie zgrubiały w dziecięciu jeszcze ścięgna, kości;</span><br/>
    <span>Energja wielka w niem jest, mimo maleńkości.</span><br/>
    <span>Spojrzyj: jakby największą życia znał rękojmię,</span><br/>
    <span>Lęk go nie zdejmie żaden, troska go nie dojmie.</span>
</p><p class="stanza">
    <span>Elastyczni, jak dziecię, bądźcie, żywi, zwinni,</span><br/>
    <span>Miłujący i ufni, obcy złu, niewinni,</span><br/>
    <span>A niewypowiedzianą cudowność ujrzycie:</span><br/>
    <span>Nie będzie miało dla was tajemnicy życie,</span><br/>
    <span>Ugodzić w was nie będzie mogła boleść żadna…</span><br/>
    <span>Sama śmierć się przed wami ukorzy wszechwładna.</span>
</p>
</section>

<section epub:type="chapter" id="ch-76" title="LXXVI">
<p class="stanza">
    <span>Jest owoc słodki z nasieniem cierpkiem,</span><br/>
    <span>I bywa korzyść łączna z uszczerbkiem.</span><br/>
    <span>Cnotę masz w grzechu, grzech znajdziesz w cnocie:</span><br/>
    <span>Tak wszystko żyje w jednej wspólnocie.</span>
</p><p class="stanza">
    <span>Ocean w splotach swoich ma lądy,</span><br/>
    <span>A nim powietrzne kołyszą prądy;</span><br/>
    <span>Powietrze niebios tchem swoim sięga:</span><br/>
    <span>Tak się w jedności z rzeczą rzecz sprzęga.</span>
</p><p class="stanza">
    <span>Najwyższa góra, najgłębszy z dołów –</span><br/>
    <span>To jedność, z dwóch się wiążąca połów.</span><br/>
    <span>Czy się zaczyna co, czy się kończy –</span><br/>
    <span>Wszystko się zwiera, wszystko się łączy.</span><br/>
    <span>Kres wiedzy gdzież jest? Jest w czemś bezwiednem,</span><br/>
    <span>A razem są – nieskończenie jednem.</span>
</p>
</section>

<section epub:type="chapter" id="ch-77" title="LXXVII">
<p class="stanza">
    <span>Bezkres ten, który ziemię przyobłóczy,</span><br/>
    <span>Aura, którą ust poruszasz tchnieniem –</span><br/>
    <span>Jakiej‑ż nas wiedzy przeogromnej uczy,</span><br/>
    <span>Jakiem‑ż napełnia duszę zolbrzymieniem!</span>
</p><p class="stanza">
    <span>Ten ogrom, który poujarzmiał słońca;</span><br/>
    <span>Który początku niema, ani końca;</span><br/>
    <span>Który w bezkresach rodzi się i ginie:</span><br/>
    <span>Człowiek nim rządzi, gdy tchnie, kiedy skinie.</span>
</p><p class="stanza">
    <span>Powietrze, w które gdy spadł liść najlichszy,</span><br/>
    <span>Lekkości jego powiewnej nie wstrzyma,</span><br/>
    <span>Gdy ciche; ale jeśli się rozwichrzy,</span><br/>
    <span>Wyrwie z korzeniem pień dębu – olbrzyma.</span><br/>
    <span>Ten sam wiew, w którym lekko drżą komysze,</span><br/>
    <span>Ten sam dziś morzem aż do dna kołysze.</span>
</p>
</section>

<section epub:type="chapter" id="ch-78" title="LXXVIII">
<p class="stanza">
    <span>Nie być, nie istnieć, nie mieć ani domu,</span><br/>
    <span>Ani własnego nic; zejść do atomu,</span><br/>
    <span>W proch się obrócić, którego śmierć blada</span><br/>
    <span>Znaleźć nie może: to mi los nie lada!</span>
</p><p class="stanza">
    <span>Nie być! Nie istnieć! Nie mieć domu, żony,</span><br/>
    <span>Dzieci, ni krewnych, ni przyjaciół nie mieć!</span><br/>
    <span>W grobie nieznanym na wieki oniemieć:</span><br/>
    <span>Oto do szczęścia ideał zbliżony!</span>
</p><p class="stanza">
    <span>Lecz jest zjawiskiem to, ufam, wiadomem,</span><br/>
    <span>Jak trudno ideał w życiu ucieleśnić.</span><br/>
    <span>Więc zanim szczęsnym zostanę atomem,</span><br/>
    <span>Muszę ten ziemski przeżyć byt, nie prześnić,</span><br/>
    <span>Jakiebykolwiek zsyłał mi los chwile,</span><br/>
    <span>Radbym je przeżyć, zanim w grób się schylę.</span>
</p>
</section>

<section epub:type="chapter" id="ch-79" title="LXXIX">
<p class="stanza">
    <span>Nie chciej być panem nad wolą czyją!</span><br/>
    <span>Nie chciej zabijać, lub szarpać w gniewie!</span><br/>
    <span>Lew, tygrys, szakal – ci niech krew piją,</span><br/>
    <span>Niech wydzierają z swych ofiar trzewie.</span>
</p><p class="stanza">
    <span>Kto wie, nie błądzi: kto zbłądził, nie wie.</span><br/>
    <span>Czyż prawdy szukać we krwi przelewie?</span><br/>
    <span>Jak uczyć tych, co przeciętą szyją</span><br/>
    <span>Bluzgając krew dziś, już nie ożyją?</span>
</p><p class="stanza">
    <span>Gdybym był królem, zamknąłbym lochy,</span><br/>
    <span>Zniósł paragrafów karnych tysiące –</span><br/>
    <span>Ani bym zważał na sędziów szlochy,</span><br/>
    <span>Ni na przestępców rzesze płaczące:</span><br/>
    <span>Zbrodniarz, wyjęty z pod skrzydeł prawa,</span><br/>
    <span>Sechłby i zmarniał, jak bez dżdżu trawa.</span>
</p>
</section>

<section epub:type="chapter" id="ch-80" title="LXXX">
<p class="stanza">
    <span>Jest król, dokoła niego – dworzanie;</span><br/>
    <span>Jest tron i tronu jest podważanie;</span><br/>
    <span>Jest cnota: niecność przeciw niej kroczy;</span><br/>
    <span>Jest życia urok: zgon – mniej uroczy.</span>
</p><p class="stanza">
    <span>Jest pełnia trudu, i czczość leniwa;</span><br/>
    <span>Jest czysty plon, i z kąkolem niwa;</span><br/>
    <span>Żyć można prosto, lub żyć zawile;</span><br/>
    <span>Czas trwa: w nim giną znikome chwile.</span>
</p><p class="stanza">
    <span>Kto nie zna drogi, idzie zboczeniem –</span><br/>
    <span>Puszczą nadziei, knieją rozpaczy, –</span><br/>
    <span>Jak w labiryncie błąka się, tuła:</span>
</p><p class="stanza">
    <span>Lecz kto świadomy, kto widzi, baczy;</span><br/>
    <span>Kto umie rządzić światłem i cieniem:</span><br/>
    <span>Przed tym się prosta droga rozsnuła.</span>
</p>
</section>

<section epub:type="chapter" id="ch-81" title="LXXXI">
<p class="stanza">
    <span>Już mi los przeciwności zsyła nadaremnie.</span><br/>
    <span>Otom już jest na ciosy wydarzeń otwarty.</span><br/>
    <span>Ani mury mnie bronią, ani zbrojne warty.</span><br/>
    <span>Niech, cokolwiek się zdarzy już, uderza we mnie.</span>
</p><p class="stanza">
    <span>Nie pożądam wesela, z cierpień stroję żarty;</span><br/>
    <span>Edenu mi jasności i piekielne ciemnie</span><br/>
    <span>Siedliskiem byćby mogły zarówno przyjemnie:</span><br/>
    <span>Luby mi druh jednako i mój wróg zażarty.</span>
</p><p class="stanza">
    <span>Enigma już mi swoje ból wyjawił do cna.</span><br/>
    <span>Miłość znam; wiem, że ona, jako śmierć, jest mocna.</span><br/>
    <span>Ach, znam i nienawiści śmiertelne spowicie –</span><br/>
    <span>Nienawiści dręczącej, jak śmierć, jadowicie!</span><br/>
    <span>Umiem żyć i umierać już… Me usta chwalą</span><br/>
    <span>Spokojnie śmierć i życie już. Uderzaj, falo!</span>
</p>
</section>

<section epub:type="chapter" id="ch-82" title="LXXXII">
<p class="stanza">
    <span>Wszystko powraca: prawo niezłomne.</span><br/>
    <span>Bo nic nie ginie, co się zdarzyło.</span><br/>
    <span>I czemuż płakać mam nad mogiłą?</span><br/>
    <span>Szczęście me żyje dziś, bo je pomnę.</span>
</p><p class="stanza">
    <span>Nie wrócę przeszłych dni żadną siłą,</span><br/>
    <span>Lecz wstaje z martwych rzecz, którą wspomnę.</span><br/>
    <span>To, com raz przeżył, już mi przytomne</span><br/>
    <span>Będzie, jak gwiazda w niebie, świeciło.</span>
</p><p class="stanza">
    <span>Znam słodycz w bólu i jad w balsamie;</span><br/>
    <span>Żaden przeszłości mnie żal nie złamie.</span><br/>
    <span>Nie łkam, że szczęścia minęła era,</span><br/>
    <span>Że mi zwodniczym rajem nie kłamie.</span><br/>
    <span>Jedynem szczęściem ta prawda szczera:</span><br/>
    <span>Wszystko powraca, wszystko umiera.</span>
</p>
</section>

<section epub:type="chapter" id="ch-83" title="LXXXIII">
<p class="stanza">
    <span>Ogród z kwitnącą na wiosnę jabłonią;</span><br/>
    <span>Gazonów szmaragd i bzu krzew młodzieńczy;</span><br/>
    <span>I rój pszczół, który nad lotosem brzęczy;</span><br/>
    <span>I słońce, w którem się motyle płonią;</span>
</p><p class="stanza">
    <span>I hałaśliwość gier trzody dziecięcej –</span><br/>
    <span>Śmiechy te, które, jak szkło puste, dzwonią…</span><br/>
    <span>Świat z jego wrzaskiem, z jego życia wonią</span><br/>
    <span>Rzucam, i wracać doń nie pragnę więcej.</span>
</p><p class="stanza">
    <span>Bo ukochałem wśród‑gwiezdne przestrzenie.</span><br/>
    <span>Tam wyobraźnią żyłbym nieskończenie</span><br/>
    <span>I marzył… O czem? Trwożę się, że o tem,</span><br/>
    <span>By żyć na szarej tej ziemi z powrotem,</span><br/>
    <span>Gdzie w słońcu pachnie kwiat, gdzie pszczół brzęczenie,</span><br/>
    <span>Gdzie motyl skrzydłem połyskuje złotem.</span>
</p>
</section>

<section epub:type="chapter" id="ch-84" title="LXXXIV">
<p class="stanza">
    <span>Kto nie znał w życiu, co boleść wraża,</span><br/>
    <span>Ten się, gdy umrzeć mu czas, przeraża.</span><br/>
    <span>Lecz kto się, żyjąc, krwawił o głogi,</span><br/>
    <span>Śmierć dla takiego balsam jest błogi.</span>
</p><p class="stanza">
    <span>Ten, który w życiu miał same święta:</span><br/>
    <span>Że śmierć je zgasi mu – niech pamięta.</span><br/>
    <span>W kogo cierpienie za życia godzi,</span><br/>
    <span>Ten niech wie, że mu śmierć je złagodzi.</span>
</p><p class="stanza">
    <span>A kto żył szczęściem nie tylko samem,</span><br/>
    <span>Lecz i trucizny los mu dosączył</span><br/>
    <span>Do słodkiej czary, temu jest jedno:</span><br/>
    <span>Dobra fortunnych zdarzeń mu kwota;</span><br/>
    <span>Dobrze, gdy szczęsnych dni zorze zbledną;</span><br/>
    <span>Żyć mu jest dobrze i zbyć żywota.</span>
</p>
</section>

<section epub:type="chapter" id="ch-85" title="LXXXV">
<p class="stanza">
    <span>Miałbym tę boleść w najwyższej cenie,</span><br/>
    <span>Która by mogła trwać nieskończenie,</span><br/>
    <span>Ażebym płakać mógł całe wieki,</span><br/>
    <span>By powstał ocean z łez moich rzeki.</span>
</p><p class="stanza">
    <span>Lecz wiem: najsrożej męka dręcząca</span><br/>
    <span>Dziś, jutro swego dobiegnie końca;</span><br/>
    <span>Ból, dojmujący dziś najogromniej, –</span><br/>
    <span>Jutro już o nim człowiek zapomni.</span>
</p><p class="stanza">
    <span>A rozkosz? Rozkosz miałbym w estymie,</span><br/>
    <span>Gdyby nie było: „chwila” jej imię,</span><br/>
    <span>Gdyby składała się ze stuleci.</span><br/>
    <span>Cóż mi po szczęściu, które uleci?</span><br/>
    <span>Czem rozkosz, która dziś zamigoce,</span><br/>
    <span>Aby mi jutro zginąć w pomroce?</span>
</p>
</section>

<section epub:type="chapter" id="ch-86" title="LXXXVI">
<p class="stanza">
    <span>Z mgieł oceanu tworzy się rzeka;</span><br/>
    <span>Początek z nikłych ziaren las bierze;</span><br/>
    <span>Małą rzecz z wielką łączy przymierze;</span><br/>
    <span>Zwiera się z bliską rzeczą – daleka.</span>
</p><p class="stanza">
    <span>Od bezorężnych giną szermierze;</span><br/>
    <span>Prędki, kto śpieszy, prędszy, kto czeka.</span><br/>
    <span>Świat jest bezmiarem, lecz dla człowieka</span><br/>
    <span>Najlepszą z miar jest: przestać na mierze.</span>
</p><p class="stanza">
    <span>Upokorzeni bywają hardzi;</span><br/>
    <span>Z mąk poniżenia ginie, kto gardzi;</span><br/>
    <span>Zło się i dobro ze sobą splata;</span><br/>
    <span>Ból się z rozkoszą plącze ogniwem,</span><br/>
    <span>Rozpacz – z nadzieją, umarłe – z żywem,</span><br/>
    <span>Z ciał bezlotnością – dusza skrzydlata.</span>
</p>
</section>

<section epub:type="chapter" id="ch-87" title="LXXXVII">
<p class="stanza">
    <span>Cnota zbyt wielka prawdzie kłamała.</span><br/>
    <span>Czasem prawdziwszą jest cnota mała.</span><br/>
    <span>Nieraz ktoś był na świętości szczycie:</span><br/>
    <span>W dół go strąciło cnót nadużycie.</span>
</p><p class="stanza">
    <span>Ludzkość jest słaba, niewytrzymała:</span><br/>
    <span>To zbytnio wielbi, to zbyt klnie życie;</span><br/>
    <span>Dziś w radosnego szału zenicie:</span><br/>
    <span>Jutro by we łzach ręce łamała.</span>
</p><p class="stanza">
    <span>W nieszczęściu wspomódz, w ucisku bronić;</span><br/>
    <span>Przecierpieć – trudno – śmiech i wesele;</span><br/>
    <span>W tłum się nie cisnąć, lecz i nie stronić;</span><br/>
    <span>Mniej radzić, więcej słuchać przestrogi;</span><br/>
    <span>Swych nie wynosić zasług na czele:</span><br/>
    <span>Nie masz po nad to słuszniejszej drogi.</span>
</p>
</section>

<section epub:type="chapter" id="ch-88" title="LXXXVIII">
<p class="stanza">
    <span>Kto dziś rozpoczął działać szalenie,</span><br/>
    <span>Ten już nazajutrz popadł w omdlenie.</span><br/>
    <span>A to, co zwolna dziś się zaczęło,</span><br/>
    <span>Olbrzymio wzrośnie i przetrwa dzieło.</span>
</p><p class="stanza">
    <span>Ten, kto szermuje ostrzem oręża,</span><br/>
    <span>Zginął, bezsilny po wartkim czynie.</span><br/>
    <span>A ów bezbronny – mędrzec – zwycięża,</span><br/>
    <span>Okryty chwałą, po wieki słynie.</span>
</p><p class="stanza">
    <span>Tam furja, która w nicość ulata –</span><br/>
    <span>Garb fali wodnej, którą wiatr łamie</span><br/>
    <span>I uznikomia z ludzkiej pamięci:</span>
</p><p class="stanza">
    <span>Tu – myśl, niezłomnej potęgi znamię,</span><br/>
    <span>Tu jasność, której burza nie zmęci,</span><br/>
    <span>Ani jej zaćmią potomne lata.</span>
</p>
</section>

<section epub:type="preface" title="Przedmowa">
    <h2 class="chapter">Przedmowa</h2>
    <p>Laotse urodził się w Chinach, w 604 r. przed Chrystusem. Kiedy umarł, nie wiadomo. Czas jakiś był wychowawcą Inhi, naczelnika prowincji Lingpao, następnie oddalił się w góry Tybetu i wieść o nim zaginęła. Właściwe jego nazwisko – Li‑El‑Pejang‑Tan, zaś Laotse to przydomek i znaczy „sędziwy doktór”. Legenda mówi o nim, że przyszedł na świat, już mając lat 72, a przeżył lat 300. Podług innej wersji, Laotse nie umarł i nie umrze, bo wiedzą swoją zdobył nieśmiertelność. Filozoficzno‑religijna osnowa tej wiedzy zawarta w trzech niedużych rozprawach: 1) <i>Tao</i> – Księga drogi, 2) <i>Te</i> – Księga cnoty albo prawości i 3) Kan‑ing, czyli Księga sankcji. Dwie pierwsze są napisane, trzecia stanowi tradycję ustną i polega na kategoryzacji czynów ludzkich na dodatnie i ujemne, oraz na określeniu ich wzajemnego na siebie oddziaływania. <i>Tao</i>, wyraz pokrewny greckiemu <i>teos</i> lub łacińskiemu <i>deus</i>, charakteryzuje sam Laotse w taki sposób: „Istnieje – powiada on – jakieś najwyższe JEST, które zapłodniło niebyt i które z otchłani możliwości pierwotnej wyłoniło pierwiastki bytu, a później stworzyło z nich wszystkie istoty i ciała. Nie mam dla tego najwyższego JEST nazwy. Dam Mu imię, którem wyrażam Jego najistotniejszą własność (twórczą) – TAO (czyli Droga).</p>
    <p>W strofach niniejszych starałem się nie o dosłowność przekładową, ile raczej o oddanie myśli przewodniej tego mędrca wielkiego Wschodu. Czytelników, chcących zapoznać się tekstualniej z treścią Tao, odsyłam do „La voie rationelle” Matgioi, lub do „The saiings of Leo‑Tzeu” przez Lionela Giles’a.</p>
    <p class="r">Jan Lemański</p>
</section>

</body>
</html>
